Eeben 
Indrek Hargla 



" Ei , aga siiski , mu armas Hutchinson , " sõnas McMoran süngelt , " kas te liiga kindlalt ei väida , et saavutades surematuse minetab inimene inimlikkuse . Olen nõus , et kõik humaansed mõõdupuud ainult surelikkuse raamides kehtivad , kuid usun siiski , et rääkides tundmatust fenomenist , pole õige see hindamiseks tuntud taustsüsteemi projitseerida . Kas te ei leia nii ? " 
" Teoreetiliselt on teil kahtlemata õigus , professor , " nõustus Hutchinson . " Kuid arvestagem , et inimesest , kui asjast iseeneses pole ühtegi käsitlust , kus tema surelikkus ei ole tunnetuse aluseks . Inimene on inimene ainult siis , kui ta sureb . Ehk teisisõnu — surematut inimest pole olemas . Ja kui leidukski keegi surematu , inimesele kõigi tunnustega vastav isend , siis poleks meil tema surematust arvestades õigust teda inimeseks pidada . " 
" Kasutasite sõna 'teoreetiliselt' , " jätkas McMoran kohe ja pisut kasvanud õhinaga . " Ja loomulikult olemegi seni ainult teoreetilist käsitlust silmas pidanud . Mis oleks , kui unustaksime hetkeks oma akadeemilise keskkonna ja kuulaksime ühe loo arutlusteema praktiliselt küljest ? " 
Olime kolledžist lahkuva auväärse McMorani lahkumisõhtul jäänud klubiruumi akadeemilistest tavadest pisut kauemaks istuma ning väitlus surematuse üle , milles professor ja tema kauaaegne õpilane ning hilisem oponent filosoofiadoktor Hutchinson etendasid peaosi , oli väldanud ligi kaks tundi . Ometi oli meie kõigi poolt siiralt armastatud Gilliam McMorani isiklik veetlus ning aegade jooksul Trinity kolledžis kogutud karismaatilisus ( lubatagu mul seda sõna kasutada ) tegureiks , mis meid kõiki veel hilisel õhtutunnil laua taga kinni hoidsid . Teadsime , et enam kunagi pole meil võimalust McMorani mõnusast jutust osa saada ja üks ajastu kolledži ajaloos on ümber saamas . Kandik šherripudelite ning kreeka pähklitega käis endise hooga üle laua ringi , vaikses oktoobriöös tammepuust raamidega akende taga uuristas tänavalaternate valgus kastanite raskete okste vahele kiirgavaid avausi — meil oli mõnus , hubane ja hea , ning raske harjuda mõttega , et McMoran istub klubiruumis viimast korda . 
" Kõige lugupidamise juures , professor ... Kuidas saaksime meie väitlusesse tuua praktilise aspekti ? " tegi Hutchinson nõutut nägu . " Rakenduslik filosoofia on üldse teema , mida oleme siin jõudumööda vältinud ... Lisaks on meie käsitluses osaline ka teatav metafüüsiline või esoteeriline moment , milliste juures praktika kriteeriumina on veelgi küsitavam kui filosoofias . " 
" Ma arvan , " sekkus dekaan Norton , " et McMoran pidas silmas tänase õhtu erilist tähendust , ning lubab seetõttu ehk akadeemilistest käsitlustest mõnevõrra vabama hoiaku . Pealegi , ei usu ma , armas Hutchinson , et te ei taha kuulda mainitud praktilisest aspektist , mida lugupeetud professor oli nõus meiega jagama . " 
" Nagu alati , on teil õigus , Norton , " sõnas McMoran . " Pidasin silmas ühte noorusaegedel minuga juhtunud lugu , millisest akadeemiliste või vähegi teaduslike järelduste tegemisest olen alati hoidunud , kuid millega meie temaatika on lähedases seoses . Pealegi on see juhtum seotud põhjusega , miks ma teie juurest lahkun — tuletage meelde , et pole seni avaldanud miks lähen kolledžist kaks aastat enne teenitud vanadusepensioni . Ehk paneb see jutt teid ka surematuse küsimusele pisut teistmoodi vaatama . Sest ka surematusel võib väga mitu tahku olla ... " Ja nende mõistatuslike sõnade juures tühjendas McMoran šerriklaasi kellaajale vastava bravuurse põhjalikkusega ja noogutas Hutchinsonile kavalalt . " Kui lubate vanamehel nüüd hetkeks elustada ühe kummalisima kogemuse ning seejärel selle , kui ilmselt väljamõeldu , unustada ? " 
" Unustamine ei sõltu tahtest , " kostis kõnetatu kiirelt . " Kuid minu konfidentsiaalsusele võite kindlasti loota . " 
" Väga hea ! Olen selle jutustamisest alati hoidunud , sest lugu sisaldab mõningaid juriidilisi nüansse , milliste üle puudub mul igasugune soov meie tublide kohtuvõimudega arutada . " 
" Millistest juriidilistest nüanssidest on jutt ? " sekkus juuraprofessor Langdon huvitatult . 
" Pean silmas mõrva , " vastas McMoran tõsinedes . " Briti alama mõrva . " *** 
" Niisiis , " jätkas McMoran mõne hetke pärast , lõhestades ruumis maad võtnud sünge vaikuse , " on tegu juhtumiga , mis leidis aset veel eelmisel sajandil , ütleme nii umbes seitsmekümnendate lõpul , kui mul oli see au teenida Tema Majesteedi välisteenistuses asekonsulina ühes Aafrika riigis . Ilmselt pean ma alustama sellest hommikust , mil post tõi meie konsulaati kummalise saadetise . Muus mõttes oli see igati tavaline kuum Aafrika hommik . Keerutasin saadetist mõningases segaduses sõrmede vahel . See oli jalapikkune postipaberisse mähitud pikergune ese , millele olid kleebitud margid ning kirjutatud aadress . Kirjapomme tollal veel ei tuntud ja minu hämming polnud tingitud ehmatusest , vaid pigem üllatusest . Näitasin saadetist oma ülemusele — konsul Stubbinsile — ka tema kehitas õlgu ja me avasime paki . Selle sees oli pikk ümarjas , mustast puust nikerdatud etnograafiliste sümbolitega sau , mille ümber kiri . Rohmaka ja lapseliku käekirjaga , vigadest kubisev kiri oli järgmine : 
Brti konsulaadile Mina olen kirjut teile ( see sõna oli lõpetamata ja mahatõmmatud *1* ) John Gregor Foster , Briti alam . Saadan teile selle eseme palvega , et selle vivitamatult Londonisse Briti Museumile etasi toimetaksite ja nimeliselt Howard Evansile . Las ta uurip seda , teeb tema toimest teaduslikud järildused ning saadab objekti koos vastusega tagasi . Vastus peab olema kinnises ümbrikus ja adreseeritud isiklikult minule . Annan hiljem teada , kudas see mulle tagasi saata . Asi on vägga tähtis . 
" John G. Foster ? " pomises Stubbins mõtlikult . " Oleks nagu tuttav nimi ... " 
" On ta meil käinud ? " küsisin mina . 
" Võimalik . Pean arhiivist järele uurima . " 
Loomulikult oli kiri — nagu ka paki sisu — üsnagi kummaline . Ei sõnagi sellest , mida see ese endast kujutab ; miks tuleb see Briti Muuseumile uuringuteks saata ning millist toimet uurida ? Uurisin pikergust saua lähemalt . Olemata antiigi-alal ekspert võis öelda , et tegu on vana esemega , võimalikult et ka etnograafilise väärtusega . Musta saua üks ots oli pisut jämedam , nikerdatud peaga . Pea meenutas mõneti inimese oma , kuid üsnagi kohutava välimusega inimese oma . Peen nikerdustöö kujutas pärani lõugade ja teravate hammastega jubedat rassikuuluvusteta lõusta . Avanenud hammaste all oli tühi õnarus . Peast allapool olid saua külgedel arusaamatud sümbolid ja kujundid , alumine osa lõppes ümara nupuga . Saua keskosa oli kõige kulunum , ilmselt sagedasest käeshoidmisest . Kõige imelikum oli see , et sau ei näinud üldse aafrikalik välja ega sarnanenud sugugi mustast puidust valmistatud suveniiridele , mida meie riigis ohtralt valmistati . 
Vahepeal arhiivi kadunud Stubbins naasis ja kuulutas võidukalt : " Mälu ei petnud . John Foster on konsulaadis käinud neli aastat tagasi ühe juriidilise probleemi pärast — tal jäi mingi kaamera tolli kinni . Mäletasin seda seetõttu , et meile tuli tema nimele veel kaks aastat tollist mingeid dokumente , kuid mees ei käinud neil järel . " Ja Stubbins jutustas , et Foster tuli meie " hooldusalusesse " riiki turistina ja soovis pikemaks ajaks minna uurimisreisile sisemaale . Tal olid teatavad etnograafia-alased huvid , hulganisti tehnilist varustust ja palju optimismi . " Mäletan teda ähmaselt , " rääkis Stubbins , " kuid tegu oli kindlasti härrasmehega . Miks ta kirjutab sodides ja vigadega ? Tahtis ilmselt alustada sõnadega I am writing you , kuid mõtles ümber . Arvan , et tal oli mõne telestuudioga leping . Kuna ta siia nägu enam ei näidanud , võis arvata , et on kõik korras ja ta ammu riigist lahkunud . Selgub aga , et ta on ikka veel siin ... Segane lugu . Näita mulle seda saua ! " 
Kui Stubbins oli mõne aja mühatades eset uurinud , pomises ta : " See on tehtud senegali eebenist . Väga haruldane liik — must dalbergia ehk Dalbergia melanoxylon . " Hariduselt oli minu ülemus bioloog , nagu ka praegu koondab Tema Majesteedi välisteenistus kõige erinevama elukutsega inimesi . 
" Siin see puu ei kasva , " jätkas Stubbins . " Ja asi paistab kuradima vana olevat . Ma pole päris kindel , kuidas kohalikud võimud sellise asja maalt välja smuugeldamisele vaatavad . " 
Pean ütlema , et meie asukohariigi noor ja õrnalt vasakpoolne , kuid energiline valitsus edendas endist koloniaalperioodi unustada püüdes teatavat rahvusromantilist poliitikat , mis natsionaliseeris teemandikaevandusi , keelas elevandijahi ja kasutas üldse igasugu muid Briti alamates meelehärmi tekitavaid vahendeid riigikassa näljasurmast päästmiseks ning " rahvuslike " rikkuste maalt väljavoolu tõkestamiseks . Võibolla oli see ka põhjus , arvasin , miks Foster oma saadetise läbi ametlike kanalite otsustas saata . Kogemused kohaliku tolliga võisid olla temas tekitanud mõningasi eelarvamusi oma paki kohalejõudmise suhtes . 
" Ma arvan , et uurime seda asja pisut , enne kui otsustame , kuidas edasi toimida . Teeme ühe järelpäringu Londonisse John G. Fosteri osas . Kõige järgi otsustades viibib ta siin juba illegaalselt . Ja võtame Evansiga ka ühendust , " arvas Stubbins . 
Mõne aja möödudes saime Londonist vastuse , mis kinnitas meie seniseid teadmisi Fosterist . Ta oli ajalooharidusega vabakutseline dokumentalist , kes neli aastat tagasi sõlmis lepingu ühe telestuudioga sarja kohta , mis pidi jutustama aborigeenide etnograafiliste tavade säilimisest iseseisvusperioodil . Tollajal olid sellised filmid moes ... Foster oli Londonist lahkudes võtnud oma majja üürilise , kellele jäätud pangaarve halduskulude katmiseks oli aastate jooksul hakanud tühjenema , ning üürilepingu tähtaeg hakkas lõppema . Hüpoteeklaen vajas uuendamist — Foster võis varsti oma maja kaotada . Läbi Maksuameti ja Salateenistuse saime teada , et mingeid rahalisi ülekandeid pole Fosterile laekunud . Pärast oma lahkumist Inglismaalt pole ta ka oma pangaarvet kasutanud . Viimane postkaart Fosterilt üürilisele tuli ligi kolm aastat tagasi . Ja sellest ajast saadik oli Foster kadunud , kuigi oleks pidanud naasma juba kahe aasta eest . Ta oli kadunud nagu vits vette . Stuudio ja kirjastus olid tema vastu ammu huvi kaotanud . Muuseumi osakonnajuhataja Evanski ei osanud meile midagi tarka öelda . Ta mäletas Fosterit — jah , seda küll . Mees oli Aafrika muististega tutvumas käinud , uurinud üht-teist , pärinud . Evans ise oli sauast küll väga huvitatud . Ta ütles , et must dalbergia on haruldasemaid ja väärtuslikumaid eebeni liike , millest juba 3000 aastat tagasi Vana-Egiptuses skulptuure vooliti . Üldse on eeben luksuspuit , mida tänapäeval ainult kunstiteoste , muusikariistade , sulepeade ja vähesel määral ka mööbli valmistamiseks kasutatakse . Aafriklased teevad eebenist ka suveniire , kuid mingist sauatööstusest polnud Evans kuulnud . Eeben on väga raske voolida , see on tihe ja raske puit , mida töötlevad ainult kõige suuremad meistrid . Millist toimet te selle juures uurida saate , olin teadlaselt pärinud ? Selle peale mees kõhkles pisut ja andis ebaleva vastuse , et leid võib olla ikkagi väga harukordne ning eebenil arvatakse olevat teatavad raviomadused . 
" Miks me ei võiks saua lihtsalt Muuseumile saata ja lugu unustada ? " küsisin Stubbinsilt , kui paki saamisest oli möödas üle nädala . 
" Ilmselt peamegi nii tegema . Kuigi kogu see lugu on kahtlane ja lõhnab millegi järgi ... Ja mulle ei meeldi see lõhn . " 
Kui ma oleks siis teadnud , kuidas see lugu tegelikult lõhnas ! " Jah , võibolla poleks õige end siia segada , " ütlesin mõtlikult noorusele omase elutarkusega . 
" Me juba oleme end sellesse segatud , " tuletas Stubbins meelde . " Asi pole niivõrd antiikväärtuse edasisaatmises , kuivõrd Fosteri isikus . Paistab , et ta peidab ennast , varjab ... Oletame , et see sau kujutab endast midagi väga väärtusliku . Äkki on see kuskilt varastatud ? Ja miks ta kirjutab sodides ja vigadega , paistab , et ta kiirustas seda kirjutades " 
" Ja miks palub saua endale tagasi saata ? " 
" Järelikult läheb tal seda tarvis . Isegi kui see on tema oma , et tahaks ma meie posti kasutada eraisiku antiikväärtuse edastamiseks . Arvestades veel tõika , et Foster võib viibida maal illegaalselt . " 
" Kui me saaksime vähemalt teada , kas see on antiikväärtus ... , " õhkasin ma . " Kuid meil pole ju kellegi käest küsida . " 
" Tead mis ? " ütles Stubbins äkki õhinal . " Ma arvan , et on küll . Ebakonventsionaalne juhtum nõuab ka pisut ebakonventsionaalsemaid vahendeid . Käisin hiljuti Prantsuse kolleegi — Jean Faucette'i — juures õhtusöögil . Tal oli parasjagu üks imelik külaline , keegi poolakas , keda esitleti kui Jean'i väga head isiklikku sõpra , kes tema juures puhkusel viibib . See poolakas tegeleb samuti siinse etnograafia ja muististe uurimisega — ühendab niiöelda meeldiva kasulikuga . On teine mingi etnoloog või lingvist , ühesõnaga ekspert . Nad tutvusid kunagi Warszawas , Jean ju teenis seal ja ütles ennast olevat talle palju tänuvõlgu . Me võiksime selle poolaka käest mitteametlikult saua kohta konsultatsiooni paluda , olen kindel , et Jean garanteeriks täieliku konfidentsiaalsuse . " 
Nüüd , härrased , " rääkis McMoran suitsuseks tõmbuvas klubiruumis edasi , " jõuan ma tegelikult oma loo peakangelase juurde . Vabandan pika sissejuhatuse pärast , kuid kardan , et see oli vajalik , et mõistaksite meie ees seisnud juhtumi kogu keerukust . Stubbins kinnitas , et Jean Faucette vastutab oma Raudse Eesriide tagant tulnud sõbra diskreetsuse eest täielikult . Mingi sündmus oli neid kunagi Poolas ühendanud . Meie korpus oli vähearvuline ja küllaltki igav , kõik uued valged näod olid väga teretulnud . Niisiis korraldas Stubbins Faucette'ile ja tema sõbrale õhtusöögi . Lahkumisõhtusöögi , sest pan Grpowski pidi järgmisel päeval lahkuma . Stubbinsi villa asus linnaserval , rikaste välismaalaste elamurajoonis . Maja verandalt avanes tee poolmetsiku pargi poole , krunt ise oli võrdlemisi suur — koloniaalajastu pärandus — ning lõppes võsastunud palmisalus . 
Meie uus tuttav oli äärmiselt tagasihoidlike maneeridega keskeas pikkade vurrudega ja lühikest kasvu nirginäoga meesterahvas . Selline väga silmatorkamatu poepidaja välimusega inimene , ja tegelikult oligi ta poepidaja — antikvariaadiomanik nimelt . Ta kandis oma tumeda ülikonnaga sobimatuid valged sokke — see detail on mulle eriliselt meelde jäänud . Veider ja võigas ristikujuline põletusarm muutis ta näo üsna eriskummaliseks . 
Jõime šerrit , sugugi mitte nii suurepärast , kui praegu . Poolakas alkoholi peaaegu ei puudutanud , vaid eelistas mineraalvett . Samuti ta ei suitsetanud — mõjudes nii oma karske käitumisega läinud sajandi seitsmekümnendail mõnevõrra arhailisena . Või ajast ettejõudnuna , kuidas soovite . Ta higistas meeletult , polnud kohaliku kuumusega veel harjunud . Rääkisime tühiasjadest , seltskondlik vestlus prantslasega , teate isegi ... Poolaka kohalolek muutis õhtusöögi täiesti mitteametlikuks , poliitilisi teemasid välditi . Pan Grpowski valdas suurepäraselt inglise keelt , kuigi rääkis seda pisut puise aktsendiga . Panin tähele , et kui ta misjöö Faucette'i poole pöördus , muutus tema aktsent aga kohe prantsusepäraseks . Meie uus tuttav oli muuseas polüglott . Minu komplimendile oma keeleoskusest vastas ta ujedalt , et romaani , slaavi ja germaani keeltega tal raskusi ei ole ja praegu tegelevat ta hobikorras soomeugri ja aafrika keelte uurimisega . 
" Mäletan Jeani mainivat , et olete aborigeenide alal täielik ekspert , " kostis Stubbins nagu muuseas . " Meie pingeline töö ei luba paraku siinse rikka kultuuripärandiga põhjalikumalt tutvuda . Teid vist aga huvitasid ka kohalikud muistised ? " 
" Ohjaa , seda küll . Kahjuks pole siit enam palju leida . Ning need väljaveoreeglid ... Siiski olen ma oma puhkusega väga rahul . See on imeline maa . " 
" Muuseas , pan Grpowski , teades teie huvi kohalike tavade , etnoloogia ja folkloori vastu , oleks teil võibolla huvitav vaadata ühte eset , mis juhuslikult minu kätte sattus . " ütles Stubbins nagu oleks talle äkki midagi vestlust edendav pisiasi meelde tulnud . Ja poolaka innuka noogutuse peale tõi Stubbins tagatoast saua , kohmitsedes meelega kaua , et ei paistaks nagu oleks ta selle varem välja otsinud . " Vaadake , pan Grpowski ! Mida te sellest esemest arvate . Selline mustast dalbergiast vidin on minu tagasihoidlike teadmiste juurest siinkandis haruldus . " 
Kuigi olin tollal veel noor ja kogenematu inimesehakatis , suutsin ma siiski saua uuriva poolaka liikumatust näoilmest kinni püüda allasurutud ehmatuse ja hirmu . Vaadake , kui inimene vaatab seltskondliku vestluse käigus mõnda " huvitavat kunstiväärtust " ei jää ta kauaks tardunud olekusse ega lausu ühtegi sõna . Tavaliselt ütlevad inimesed , et 'issand , kui ilus' või 'oi , ma tõesti kadestan teid sellise harulduse pärast . Aga Grpowski ei öelnud midagi vaid uuris pikalt ja kangestunult saua . Vaikus venis juba liiga pikaks . Siis ta küsis : " Te ütlesite , et ei jõua siinse etnograafiaga tutvuda . Kust te siis selle leidsite ? " 
" On see teie meelest haruldus ? " küsisin mina vastu , täheldades ujeda poolaka kiiret taipu ja head mälu . Samas taipasin , et oma hooletu küsimusega vaid suurendasin tema huvi saua vastu . Oli ju Stubbins selle oskuslikult , nagu muuseas , välja toonud . 
" See on haruldus , " kostis Grpowski ebalevalt . " Erakordne haruldus , kui te minu arvamust teada soovite . Nagu isegi näha võite , ei kuulu saua ülemises osas olev pea neegrile . Omased rassitunnused puuduvad . Objekti külgedel olevad tähemärgid välistavad saua siinse päritolu täielikult . Must Aafrika pole just tähestike sünnimaa . Aga ese on vana ja valmistatud senegali mustast eebenist . Kui see just pole võltsing , on tegemist erakordselt harukordse...hmm...sauaga . Kust te selle saite ? " 
" Kui vana teie arvates ? " küsis Stubbins vastu . 
" Ma ei oska täpselt öelda . Liiga vana , et seda juhuslikult leida . Kohalikud vanakraamikaupmehed sellistega ei kauple . Kust te selle saite ? " Korraga olid poolaka küsimused muutunud liiga otsekohesteks ja isegi jõhkrateks . Kummati ütles meie külalise hääles kõlav toon , et tal on selliseks ülekuulamiseks õigus . Seda äkilist õhustikumuutust on raske seletada . Tundsin end koos Stubbinsiga kui kelmuselt tabatud koolipoiss . 
" Täiesti juhuslikult ... " alustas Stubbins naeratades . 
" Ei satuta selliste esemete otsa , " katkestas teda Grpowski läbematult . " Neid ei müüda antiigiärides . Õigupoolest võib see olla täiesti ainulaadne asi maailmas . Olen avameelne , olge teie minuga ka ! See sau võib olla väga ohtlik ! " 
" Kuidas te võite sellist asja väita , " alustas Stubbins , kuid nüüd sekkus meie vaidlusse seni seda tõsise näoga jälginud Faucette : " Mr. Stubbins , kui lubate , siis soovitaksin meie külalisele kõik sauaga seonduvad üksikasjad teada anda . Uskuge mind , tegu on erakordse inimesega , kes ei kasuta selliseid sõnu asjata . Kui see asi võib olla ohtlik , siis ta seda ka on . " 
" Kas te ostsite selle ? " küsis poolakas otsekohe , laskmata Stubbinsil vastuväiteid esitada . " Kui jah , siis palju see maksis ? Olen nõus saua kohe üles ostma . Mul on ühes umbes tuhat naela , kuid kui vaja ... " 
" Katan ma puudujäägi . Ära summa pärast muretse , Mieczislaw ! " lõikas Faucette otsustavalt . 
Tuhat naela oli ka siis väga suur raha . Kohalikud eebensuveniirid maksid paar naela ... Stubbins naeris tehtult . " Ma kardan , et ei saa seda müüa . See ei kuulu päriselt minule . Kui te vabandaksite mind hetkeks , " ütles ta ning lahkus viivuks ruumist . Jäime kolmekesi . Faucette kummardus Grpowskile lähemale ja küsis vaiksel häälel : " Vous pensez qu'il est sérieux ? " 
Siis ma muidugi veel prantsuse keelt hästi ei osanud , kuid mõned märksõnad olid küsimuse mõistmiseks piisavad . 
" Oui , je suppose qu'il est . Il est évident qu'ils ne sachent pas á ce qu'ils ont confronté , " vastas poolakas samuti tasa . " Vous devez les aider ? Je sais ce que vous pouvez faire . " 
" Vous devez leur dire s' il est vraiment dangereux ? " 
" Je ne suis pas absolument sûr ce qui est la chose . Elle juste pourrait être celle ... et si elle est , alors quelques choses terribles doivent s'ûtre produites . Je mets pour ne pas savoir quoi faire . " 
No milline oht võis peituda ühes eebenitükis ? Olukord oli täiesti jabur . Stubbins naasis ja Faucette viipas ta kõrvale . Mehed seisid nurgas ja vaidlesid millegi üle elavalt . Grpowski pöördus minu poole . " Kas te olete selle sauaga midagi teinud ? " päris ta tungival häälel . 
" Kuidas palun ? Teinud ? Muidugi mitte ... Mida saakski sellega teha ? " 
" Nii mõndagi ... Kas saua suu oligi tühi , kui see teie kätte sattus ? " 
" Mõtlete seda õnarust hammaste taga ? Jah , seal ei olnud midagi . " 
" Nii ma arvasingi ... Ikkagi peate sellega väga ettevaatlikud olema . Väga ! " 
" Pan Grpowski ! " ütles siis Stubbins . " See sau tuli meile postiga , koos oli järgmise kirjaga . Misjöö Faucette'i pealekäimisel palun ma seda teil lugeda . Rohkem ei tea me sellest esemest tõesti mitte midagi . Ja oleksime teile väga tänulikud , kui meid selles suhtes valgustaksite . " 
" Minu tungivus antud küsimuses , " seletas Faucette , " tuleneb asjaolust , et ei võlgne pan Grpowskile ei rohkem ega vähem , kui oma tütre elu . Ainult meie külalise erakordsed võimed — üleloomulikud isegi — ütleksin ma , päästsid Estrelle'i . " 
Grpowski luges kirja ja palus meil seejärel jutustada kõike , mida teadsime Fosterist . Seejärel nõudis ta saua viisakalt oma kätte , asetas selle enda kõrvale lauale ja vajus pikemaks ajaks mõttesse . " Kui ma olen kõigest õigesti aru saanud , " jätkas ta mõne aja pärast , " on asjaolud järgmised . Foster lahkus neli aastat tagasi Inglismaalt , jättes maha kinnisvara , kõik lähedased inimesed , jättis maha suure summa raha , ega pole seda senini kasutanud ? " 
Stubbins sügas ebalevalt kukalt . " Nojah , ma ei tea muidugi täpselt meie Salateenistuse meetodeid — pangad on ju konfidentsiaalsed asutused — kuid meile öeldi , et ta pole oma raha puutunud . " 
" Ta tuli siia , omades lepingut teha üks film ja kadus jäljetult . Edaspidi pole ta enam oma Inglismaa asjade vastu huvi tundnud . Väljaüüritud maja , lepingud , maksud , töö — kõik ühe inimese elus väga olulised asjad — on unarusse jäetud . Varsti jääb ta oma majast ilma ... Ja kogu see probleemidekrempel pole teda kuidagi reageerima pannud ? Väga kummaline , kas te ei leia ? " 
" Ju siis hoiab teda miski Aafrikas kinni ? " pakkusin . 
" Aga mis ? Mis võib takistada inimest naasta kõige selle juurde , mis talle varem nii oluline on olnud ? " 
" Kui tee nüüd nii küsimuse sõnastasite , siis võiks öelda , et Foster on kogu oma senise elu hüljanud , " ütles Stubbins mõtlikult . Ka mulle imponeeris poolaka selge sõnastus , mis pani meid Fosteri juhtumile pisut teise pilguga vaatama . Märkasin , et sõna elu külaline poolakas võpatas . " Foster oli härrasmees , kes tundis akadeemilist huvi Aafrika etnograafia vastu — nii ma saan aru . Tal polnud esoteerilisi kalduvusi siinsete kultuste tundmaõppimiseks ega lillelapselikku ihalust looduse järele . Ta uuris aborigeene nagu putukateadlane sipelgaid . On mul õigus ? Foster oli Aafrikasse tulles neljakümne ühe aastane . Sellises vanuses lollusi ei tehta . Ta pidi siia jääma maksimum aastaks ja materjalidega naasma . Kuhu ta jäi ? " 
" Me ei tea seda , " ütles Stubbins kuivalt . 
" Millest ta elab , kust ta raha saab ? Ta ei võtnud ju nelja aasta peale sularaha kaasa ! " 
" Mõni kohalik tööots , " pakkusin kõheldes . Keegi ei pööranud mulle tähelepanu . 
" Sadakond lahendamata probleemi Inglismaal ... Maksmata maksud , rikutud lepingud — hävinud prestiiž , " rääkis Grpowski edasi . " Ja ometi on siin konsulaat , kus ta on käinud ja mille kaudu saaks ta omi muresid lahendada . Senine igati ontlik kodanik on oma kohused ja hea nime hüljanud . Äärmiselt ebainglaslik moment , veel enam arvestades fakti , et tema teadaolev psühholoogiline proofil taolist käitumist ei põhjenda . " 
" Mõni naisterahvas äkki ? " kargas mulle pähe . " Meeletu keskea armuhoog , mis sunnib kõike unustama ? " Ilmselt oli see jälle noorusele omane " kogemuslik " elutarkus , mis minus rääkis . 
" Naine ? " Grpowski pöördus imestunult minu poole . " Naine , siin Aafrikas ? Must saatusedaam ? " 
Nojah , ta oli ju poolakas ... " Samas , " mõtles ta pisut , " seletaks see nii mõndagi . Kuid ikkagi viitab kogu informatsioon ühele faktile ja mind paneb imestama , et te pole ise selle peale tulnud . " 
" Mon dieu , " sosistas Faucette . Tema oli juba taibanud . " Mon Dieu , je devrais avoir su ... " 
" Just nimelt , " jätkas Grpowski segamatult , " kõik viitab üheselt sellele , et Briti alam John Foster on surnud . " *** 
Stubbins pöördus võpatades Grpowski poole , tahtis midagi hüüda , kuid siis — silmi kissitades ja mõtlejamehe nägu manades , pomises : " Jumala eest , teil võib õigus olla ... See sobib küll . " 
Tõepoolest — taipasin isegi — ükski inglise härrasmees ei jäta niisama oma vara , kohuseid ega prestiiži maha . Hoolimata kunagisest koloniaalimpeeriumist armastame oma saart rohkem kui midagi maailmas . Me rändame maailmas ringi aga naaseme alati Vanale Heale Inglismaale . Hea nimi ja saar on kõik mida kalliks peame . Kurat võtaks , aga see kiri ... Kuid Stubbins juba rääkis . 
" Loomulikult kirja saatis meile keegi teine .. , see imbetsilne käekiri ja kirjavead juba üksi pidid meile seda ütlema ! Foster on surnud . Keegi leiab temast säilinud esemed . Äkki on see sau väga väärtuslik , mõtleb ta ? Ning Fosteri surmast ei tea keegi ... Mis oleks siis kavalam , kui ennast Fosteri pähe pakkudes , saua väärtus järgi uurida ? Briti Muuseum on parim autoriteet ! " 
" Ja ilmselt suri Foster juriidiliselt kahtlastel asjaoludel , " jätkasin mina õhinal , oma detektiivromaanide lugemuse mõjul . " Võibolla isegi tapeti . Saua saatja poolt näiteks — tuhat naela , te ütlesite ? Surm ja põrgu , ka kümme korda väiksema raha eest on tapetud ! Ning siin ei saa ta saua väärtust kindlaks teha — liiga palju küsimusi võib tekkida . Oletagem veel , et sau on tõesti kuskilt varastatud . " 
" Kas mõrvar saadaks asitõendi oma kuritööst konsulaati ? " küsis Grpowski väsinult ohates . " Teie versiooni järgi tappis keegi Fosteri , et väärtuslikku saua enda valdusse saada ning seejärel mähib selle paberisse ja saadab võimudele , kes on Fosteri ammu unustanud . Te ju isegi ei teadnud , et Foster on ikka veel riigis . Pealegi unustate kaks fakti . Esiteks pidi tapja juba teadma , et sau on väärtuslik ja teiseks ei palutud teil saua väärtust kindlaks teha . Saatjat ei huvitanud mitte tema hind vaid toime . " 
" Jah , see ei kõlba , Gilliam , " teatas Stubbins autoriteetselt . " Ma arvan ikkagi , et keegi leidis saua . Võimalik , et ka Fosteri säilmed . Ja ta kirjutab kirja , ennast Fosterina esitledes ... " 
" Kuulge ! " hüüatasin äkki , sest mõte mõrtsuk-saatjast mulle kohutavalt meeldis . " Evans ! Muidugi , kuidas me kohe ei taibanud ! Pakk pidi ju Evansile minema . Ja ta ei kavatsegi seda tagasi saata ! Foster tuli siia ja sattus selle saua otsa , aga võibolla isegi otsis seda — sest ta pidi selle Evansile toimetama . Aga nad läksid tülli ja Foster otsustas saua endale hoida . Nüüd saadab Evans kellegi talle järgi . Täiesti võimalik , et palgamõrtsuka ... Ja tema ei saa saua ise maalt välja toimetada . Liiga ohtlik — ütlesite õieti , et see on asitõend . Ja nad otsustavad kasutada diplomaatilist posti ! Ja mäletate , et Evans läks pabinasse , kui ma talle helistasin ja palus sau tungivalt temale saata ? " 
" Ei , ei , " lõi Stubbins käega , kuid nägin , et ka mu ülemuse õhin oli kasvanud . " Milleks peaks mõrtsukas siis Fosteri nime mängu tooma ? Meie tähelepanu ammu unustatud isikule juhtima , nagu pan Grpowski targalt mainis . Ma ei usu , et kirja saatja on Fosteri tapja . Kuid mulle meeldib idee , et Evans ei kavatsegi seda tagasi saata . Tubli , Gilliam ! Aga miks oli Foster nii kaua kadunud — tapetud eeldatavalt — ja alles nüüd saadab meile keegi tema nimel kirja ? Kas alles nüüd leidis ta saua ja/või Fosteri säilmed ? " Ilmselt oli ka Stubbins põnevuskirjanduse austaja . 
Grpowski oli meie detektiivitööd sekkumata pealt kuulanud , vahel vaid Faucette'iga tähendusrikkaid pilke vahetanud . Nüüd võttis ta uuesti kirja kätte , luges seda keskendunult ja sõnas : " Me teame , et saadetis pandi posti pealinnas kolm päeva enne konsulaati jõudmist . Kui tahate oma versiooni edasi arendada , oleks loogiline arvata , et kirja ei kirjutatud nüüd ! " 
" Vanakuradi vanaema ! " paeaegu karjatas Stubbins ja joodud šerri kogus pani ta silmad palavikuliselt läikima . " Teis peitub Poola Sherlock Holmes , Grpowski ! Muidugi ei kirjutatud seda kirja nüüd ! Paneme meie kaks versiooni kokku — ja mis me saame ? Evans saadab Fosteri Aafrikasse saua järele . Foster leiab , varastab , röövib saua — mida iganes — ja otsustab selle meie kaudu Londonisse saata , sest asi on tavalise posti jaoks liiga tundlik ning lisab seepärast häma saua toimest ja nõude see tagasi saata . Kirja kirjutas ikkagi tema — kiirustas ja närvitses ilmselt seda tehes — ent kirja ära ei saatnud . Sai ehk teada saua tegeliku väärtuse . Aga ta sureb — või hästi ütleme , et tapetakse . Evans muretseb ja saadab kellegi asja uurima , eradetektiivi näiteks . See mees leiab saua alles nüüd , leiab ka säilinud kirja ning otsustab saua samamoodi — nagu kunagi kokku lepitud — Londonisse saata . Kõik klapib ! Olen kindel , et kui teeme käekirjaekspertiisi — meil on Fosteri allkiri arhiivis säilinud — selgub , et kirja kirjutas ikkagi Foster ise ! " Ja Stubbins jäi võiduka näoga meile otsa vaatama . Ta tundis sel hetkel on väga uhkelt . 
Aga Grpowski , kes ei teinud komplimendist sugugi välja , ütles väsinud ja karmil ilmel : " Te unustate neli pisiasja . Esiteks on saua juurest üks detail puudu . Mis ja kus see on ? Teiseks paneb mind imestama , et te kohalikust salakaubandusest midagi ei tea . Väärtusliku eseme smuugeldamiseks siit Londonisse on sadatuhat moodust , et võime mitte asjasse segada . Kolmandaks — miks oli kirjas nõue ese ikkagi tagasi saata ? Kui Evans seda vajab , oleks piisanud palvest saadetis Briti Muuseumile edastada . Neljandaks puudub " eradetektiivil " igasugune vajadus kasutada vana kirja , mis Fosteri nime jälle tähelepanusse tõstab . Ta võinuks vabalt uue kirjutada . " 
Stubbins oli lahinguks valmis : " Selle detaili kohta ei oska ma midagi arvata . Teiseks , teadlastena polnud Evans ja Foster salakaubandusega lihtsalt kursis . Ja palve sau tagastada oli Fosteri algupärases kirjas , mida kasutati seepärast , et Evansi isikut saab kontrollida . " 
Faucette , kes seni meie arutelu vaikselt pealt kuulanud pöördus nüüd Grpowski poole ja ütles peaaegu paluval toonil : " Mieczislaw , kas sa ei peaks siiski neile pisut seletama ... Ja ära ole pahane , tead ju küll , et Inglismaa on detektiivkirjanduse sünnimaa . " 
" Ja need härrased on head detektiivid . Nende arutlus juhatas mulle kätte mitu olulist momenti meie juhtumi juures . Ent hästi , lõpetame selle pimesikumängu , " nõustus Grpowski tõsinedes . " Mis puutub käekirjaekspertiisi , siis võite selle läbi viia , kuid see ütleb teile , et kirja ei kirjutanud Foster . Foster oli kirja kirjutamise ajaks surnud . " 
" Siis ikkagi ... " alustas Stubbins . 
" Aga , " ei lasknud Grpowski Stubbinsil lõpetada , " kiri sisaldab täpselt Fosteri sõnasõnalist tahet , sest tema dikteeris selle kirja ... " 
" Kuulge , no mis jama see nüüd siis on ? " hüüatas minu ülemus pahaselt . 
" Laske ta räägib ! " ütles Faucette peaaegu kurjalt . " Ja palun ärge katkestage seda inimest . " 
" Aitäh , Jean . Kui lubate , ma jätkan ja ühtlasi vabandan oma mõneti sobimatu , kuid tõese sedastamise eest , mis selle pika diskusiooni esile kutsus . Ütlesin , et tõenäoliselt on Foster surnud , ja nii see ka on ! Ometi ärge kahelge üheski sõnas selles kirjas — see pole võltsing ! Saua saatmine oli kohutav risk . Aga saatmise fakt ise ning kirja sõnastus viitavad üheselt Fosteri meeleheitlikkusele . Kõigepealt , miks algab kiri sõnadega Mina olen kirjut teile John Gregor Foster , Briti alam ? Ebaharilik kirjapäis , kas te ei leia ? Arvasite , et Foster kirjutas kiirustades ning soovis alustada sõnadega I am writing you , kuid seda pöördumist lõpetama , tõmbas maha veel pooleli sõna writing . " 
" Writ tähendab inglise keeles ka kirjalikku käsku , " mõtiskles Stubbins . " Ent ikkagi ma ei mõista ... " 
Grpowski tõstis nimetissõrme ja küsis : " Kuid kas mitte ei viita see sõnastus dikteerimisele , mis ? " 
Hetk vaikust . Stubbins : " Kuidas dikteerimisele ? " 
Aga mina taipasin . " Aga muidugi , " hüüatasin . " Ta ei tahtnud kirjutada I am writing you ! Kirjas on täpselt see , mida ta tahtis . " 
" Just nimelt , " noogutas poolakas . " Foster alustas dikteerimist sõnadega Mina olen , kirjuta sina ! ( lisas siia ilmselt mingi omadussõna ) John Gregor Foster . Mahatõmmatud fraasi ei tule lugeda , mitte kui kirjutan teile , vaid kui käsku — sina kirjuta ! Tõik , et kirjutaja käsu samuti kirja pani , viitab tema intelligentsitasemele , mis omakorda põhjendab ka kirjavigu . " 
Olime tummad ja tundsime häbi , et poolakas meie emakeele loogikat rohkem tundis . " Aga edasi ! " jätkas Grpowski . " Samas viitavad fraasid mina ja olen ka teatavale enesekinnitusele — nagu veenaks inimene ennast , et tema see isik tõesti on . Nagu oleks tal mingi põhjus selles kahelda . Pole ka allkirja , millele see viitab ? " 
Taas vaikus . 
" Kui inimene ei saa kirjutada , ei saa ta ka alla kirjutada , " kuulutas Grpowski . " Ja kui inimene ei saa kirjutada siis ta dikteerib ! Vaadake samuti käekirja ! Kas selliste tähtede ja vigadega kirjutaks kõrgharidusega Inglise teadlane ? Käekiri jätab mulje , nagu kirjutanuks selle vastselt kirjaoskuse omandanud neeger . Käekirja uurimine on kriminalistikateaduse üks osa , olen seda õppinud . Ja võin öelda , et see on naise käekiri . Mäletate , mister Stubbins , et meie noor sõber mainis võimalikku naisolevuse osa selles loos ? Väga taibukas tähelepanek , mis võib kuhugi viia . Ometi , on see kiri Fosterilt . Kuidagi teistmoodi ma ei usukski teda käituvat , see on ju nii inglaslik ! " 
" Mida te silmas peate ? " nõudis Stubbins . 
" Teie , inglased ... Kui te hätta satute — mida te siis teete ? Kust te abi otsite ? " 
" Me võitleme ! " vastasin uhkelt ja heitsin kiire pilgu Faucette'i poole . 
" Te kirjutate oma parlamendisaadikule ! " raius Grpowski veendunult . " Ja just nii tegi ka Foster . Olgu , need on pisiasjad . Nüüd sauast . Senegali eeben , ehk Dalbergia melanoxylon , nagu mister Stubbins juba märkis , siin ei kasva , on tänapäeval äärmiselt haruldane ja on puit mille selliseks kunstipäraseks voolimiseks kohalikud üldse võimelised ei olegi . Nagu isegi olete taibanud , ei meenuta saua teostus millegi poolest musta Aafrika traditsioone . Aga sau on vana ! Eeben säilib kaua ja mäletab palju , puidu imelised omadused on tuntud iidsetest aegadest saadik . Eebenit mainitakse juba piiblis . Mäletate , et Eseekiel iseloomustas Tüürose linna rikkust just eebenikaubandusega ? Ka Herodotos mainib , et etiooplased maksid pärslastele andamit eebenis . Puidu nimetus tuleb heebrea keelest , milles 'eben' tähendab 'kivi' . Eeben on kivikõva puit , härrased , kõva ja kauakestev . Saua , mis teie kätte on juhtunud , kirjeldab esmakordselt kreeklane Anthybios ( 532 aastat enne meie ajaarvamist ) , pärgamendis , mille ümberkirjutusest on säilinud ainult üks koopa ja mis asub momendil Roomas ühes eraarhiivis . Nagu isegi näha võite , puudub saua peast koletise suust üks detail . See detail on teemant , mille nimi on Saatana Sülg — Ptyo Satanas . Anthybiose järgi on selliseid sau'u ainult üks ja selle külgedele on graveeritud tekst maailma esimeses kirjakeeles . Keele päritolu Anthybios ei tea , kuid arvab , et inimesele on ohtlik seda mõista . Ometi räägib ta meile selle saua toimest ... " 
" Kuulge , pidage , " katkestasin ma siiski Grpowski sõnadevoolu , " kas siis asi pole mitte teemandis , mitte sauas ? Kurat , kui see kalliskivi on nii vana , siis ... " 
" Asi on nii teemandis , kui eebensauas , sest nende toime on vastastikkuses sõltuvuses . See ese valmistati rassi poolt , kes tundis elu ja surma saladust ja graveeris selle igaveseks eebeni kõikemäletavasse ihusse . Paraku on see rass juba kadunud ja sama arvati ka saua kohta . Nagu selgub , on sau siiski alles , ning Fosteri kiri viitab , et ilmselt ka teemant on hiljuti alles olnud . Ma pakun teile tehingut , mister Stubbins ! " 
" Tehingut ? Millist tehingut ? " pomises minu ülemus hämmingus . 
" Ma vajan seda saua , " teatas Grpowski kategooriliselt . " Sau tuleb hävitada , see ei kuulu siia maailma . Tõenäoliselt pole Foster selle esimene ohver . Kuid saan aru , et te ei saa seda mulle müüa . Teil on vaja omaniku nõusolekut ja ma hangin teile selle . " 
" Te hangite nõusoleku surnud Fosterilt ? " uuris Stubbins närviliselt irvitades . 
" Jah , ütleme , et postuumse nõusoleku , " kinnitas Grpowski . 
" Mida kuradit te õige silmas peate ? " ägestus minu ülemus . 
" Räägi neile , " soovitas Faucette tülpinult . " Londonile nad niikuinii ette kanda ei saa , keegi ei uskuks ja nad ei hakka ennast naerualusteks tegema . " 
Teate , sel momendil ma vihkasin Jean Faucette'i . Mul oli juba ära tüüdanud tema kõiketeadlikus ja poolaka õhutamine . " Tõepoolest te võlgnete ikkagi seletuse , " nõudsin ka mina . " Tehing tehinguks aga see teemanti ja saua toime ? " 
Grpowski sulges aga hetkes silmad , pobises midagi poola keeles . Siis ta ütles : " Kui te veel ikka aru pole saanud , siis teadke , et sau on loodud surnute ülesäratamiseks . Saladuslik rass , kes need teadmised avastas või leiutas , on ammu maailmast kadunud , kuid mingi kübe nende kunstist on Aafrikasse ometi maha jäänud . Ja Foster on nende teadmiste ohver ! " 
" Zombi ! " sosistas Prantsuse Vabariigi peakonsul Jean Faucette . Il est un zombie — vivants les morts ! " *** 
Ma ei peatuks pikemalt meie segadusel ja vastamata jäänud küsimustel — Grpowski lubas meile hiljem kõik seletada — kui peaksime seletusi vajama . Ilmselt pole ka tähtis , mida me tol õhtul uskusime või uskumast keeldusime . Mida te ise arvaksite , kui teile öeldakse , et olete elusalt surnult kirja saanud ? 
Kell lähenes üheteistkümnele . Üle Stubbinsi villa laskus Aafrika sumbne ja kottpime öö . Grpowski võttis oma kentsaka sakvojaaži , saua ja kirja ning läks nendega kõrvaltuppa , lukustades ukse . " Ma olen varsti tagasi , " lubas ta lävelt , otsekui kui plaaninuks minna kuhugi kaugele . Me ootasime . 
Faucette vaikis tusaselt , Stubbins jahvatas midagi pahaselt , turtsus tigedalt , lõi pidevalt käega , naeris ning jõi šerrit . Ma ei kuulanud teda , sest katsusin läbielatut ja kuuldut mingisse loogilisse süsteemi seada . Ammune huvi filosoofia vastu oli mind teinud vastuvõtlikuks pealtnäha võimatutele ideedele ja pannud otsima kõiges varjatud seoseid . Ja ma nägin siin teatavat loogikat ... Õnarus monstrumi suus — kuidas ma küll kohe ei taibanud , et sealt on midagi eemaldatud ? Eeben ja teemant — kui hästi nad sobivad ! Mõlemad on äärmiselt raskesti töödeldavad väärtuslikud materjalid , tuntud inimesele ammustest aegadest . Ja mis peamine , säilivad meeletult kaua . Teemandid on üle kolme miljardi aasta vanad — ainult kolmandiku võrra nooremad , kui Maa ; ja loodud vulkaanilises kuumuses pinnasügavustes ... Saatana Sülg ! Mõtlesin , kas sõna 'teemant' ikka tuleb kreekakeelsest 'adamas' ehk 'vallutamatu' ... Kas mitte vanakreeka daimon ja sanskriti deva ei ole selle kangekaelse ja saladuslikku kristalli ristiisad . Deemon ja teemant kõlavad nii sarnaselt . 
Aafrika on ebausklik maa ... Amuletid , loitsud , haiglased uskumused on siin igapäevased . Ei tohi lasta ennast petta linnade neoonist ja moodsast ilmest . Ka kohalikud teadlased käivad nõidpreestrite juures abi otsimas ; ka pärast pühapäevast missat hõõrutakse pobisedes puuiidoleid . Meie praktiline mõistus käskis silmad ja kõrvad kinni pigistada igasuguste veidrate nähtuste ees , mille tunnistajaks aegajalt tahtmatult sattusime . Aga zombid ! See oli liiast . 
Varsti tuli Grpowski tagasi . Ta oli väga kurnatud ilmega , silmad punased ja nägu kahvatu . 
" Ja millega te seal hakkama saite ? " küsis Stubbins skeptiliselt . " Nõidusite surnutemaailmast volikirja ? " 
" Ma kutsusin ta siia , " vastas Grpowski lihtsalt , läks võileivakandiku juure ja hakkas aplalt sööma . 
Stubbins laiutas teeseldud lootusetusega käsi ning vahtis meile kordamööda kahjurõõmsalt otsa . " Selle zombi ? Kutsusite ta siia ? Vabandust , aga kas te helistasite talle ? " 
" Mhh , " pomises poolakas täissuuga , " peaaegu . Ainult raadiolainetaga , surnud tajuvad neid erakordselt hästi . Ja ... muidugi läks siin teatavat erimenetlust tarvis . " Ja mugis edasi . 
" Mis me nüüd teeme ? " küsisin mina . 
" Me ootame , " kostis Grpowski . " Haruldaselt hea peekon . Kas see on Inglismaalt ? " 
" Ei , see on Põrgust ! " karjus Stubbins . " Saatan kasvatab seal sigu ja suitsetab katelde kohal sinki . " *** 
Me ootasime kaua . Kell tiksus kolmandat öötundi . Grpowski soovitusel saatis üha rohkem purju jääv Stubbins kõik teenrid koju ning poolakas ise valmistas talle ühe kange tee . " See mõjub teile hästi , " kinnitas ta . Ja see mõjus Stubbinsile hästi . Ma ei tea , mida Grpowski tee sisse pani , kuid mõne aja pärast läks minu ülemus tualetti , oksendas seal pool sisikonda laiali ning naasis palju vagura ja taltsamana . 
" Kas sa ei peaks teda magama panema ? " küsis Faucette Grpowskilt tasa . 
" Ei . Ta peab nägema . Siis on ta hiljem vait . " 
Ja siis — kui me kõik unega võideldes elutoas istusime , kostus ukselt koputus . 
Ma ei oskagi täpselt öelda , keda või mida ma näha lootsin , kuid kui poolakas ust avama läks , ei suutnud ma niivõrd tavalist koputust ja Stubbinsi elutuba seostada küll millegi ebamaisega . Kõik oli nii harilik , unine ja hubane ... Ma ei uskunud , et näen zombit . Ja ei näinudki . 
See oli naine . 
Kirjus kleidis noorepoolne lühikeste krässus juuste ja paksu tagumikuga aafriklanna , kelle näojoontesse oli kirjutatud lootusetu mure . Kohalike standardite järgi oli naine ilus . 
" Tere tulemast Briti territooriumile , le femme fatal noir , " Stubbins tegi abitu katse toolilt tõusta , kuid lõi siis käega ja prantsatas tagasi . " Te näete küll üsna elus välja , lubage öelda , ähh ... " 
Keegi ei pööranud talle tähelepanu . 
" Teda kutsuti , " ütles naine keset tuba seistes . Tema hääl kõlas õõnsalt , kuid julgelt . " Ta ei saanud . Mina tulin . " 
Prantslasliku galantsusega pakkus Faucette naisele istet ja läks ise toanurka varju seisma . Grpowski lohistas tabureti istuva aafriklanna juurde . " Ärge muretsege , keegi ei tee teile liiga ... On ta siin lähedal ? " 
Naine viipas peaga veranda suunas . " Seal puude vahel . Ta ei söandanud . " 
" Ma mõistan . Oleksin pidanud kohe mõistma ... Kas teemant on teie käes ? " 
Naine ei vastanud vaid libistas oma külma pilgu üle toa , tema lumivalged silmad pilkusid hämaruses . 
" Teemant , madam ? " 
Naine raputas aeglaselt pead . " Ei ole . Enam . Ma müüsin ... Ta oli väga vihane . " 
" Puuduv teemant , naine , kiri...ohjaa , ma mõistan , " ägas Grpowski . " Must saatusedaam , muidugi ! " Ja ta hakkas naisele usalduslikult küsimusi esitama ning Biyoke — nii oli meie öise külalise nimi — vastustest koorus järgmine jutustus . 
Foster oli saabunud nende külla kolme aasta eest ja Biyoke oli temasse kohe armunud . Foster filmis kohalikku elu ja magas regulaarselt Biyoke'ga . Ilmselt oli ka mees naise tunnetele vastanud . Hõimupealik otsustas , et nad peavad abielluma - - nii nägi tava ette . Foster oli nõus...minu jaoks mingitel hämaratel kaalutlustel oli ta nõus . Ning külas peeti võimsad pulmad . " Ta lubas mind Inglismaale viia " , rääkis naine , " lubas viia suurde linna ja panna majja elama , mulle antakse raha ja ma saan iga päev poest osta , kõike mida ma tahan . Ma pidin minema Inglismaale ... " Foster ei kiirustanud lahkuma — olles nüüd hõimu " liige " , lubati tal filmida , kõike mida soovis . Naise jutu järgi ta armastas Biyoke't , õppis tema vahendusel kohalikku keelt . Aga loomulikult oli keegi kolmas . Keegi , eks tahtis Biyoke't endale ega kavatsenud taluda allajäämist mingile valgele . Ühel jahikäigul , millest Foster täieõigusliku hõimuliikmena osa võttis , lõikas keegi tal kõri läbi . Ning raius otsast ka käed , et surnu ei saaks oma tapjat unes kägistada . Vana uskumus ... Biyoke teadis , kes see oli , kuid ei suutnud seda tõestada . Pealik kehitas õlgu ja käskis Fosteri maha matta ega hakanud võimudele tapmisest teada andma . Liiga palju sekeldusi ja probleeme ... Foster maeti kaugele džunglisse , kust keegi tema hauda ei leia . Aga Biyoke teadis , kus haud on . Ja teadis Biyoke ka seda , et küla nõial on eebensau , mille kohta räägiti , et see äratab surnuid . Sau oli vana , see oli tabu ja olnud hõimu reliikviaks juba igavestest aegadest alates . Kunagi väikse tüdrukuna oli Biyoke salaja pealt näinud , kuidas nõid sauaga naaberhõimust varastatud naisega katseid tegi ... Usuti , et hõim oli eksisteeris ainult tänu sauale — see oli nende pühadus ja ainus religioon . Ja naine ei mõelnud kaua , ta varastas saua , põgenes külast , kaevas lahti oma armastatu haua , ning tõmbas sauaga üle tema keha ... 
" Ta lubas mind viia Inglismaale , " nuttis naine . " Ta on minu mees , lubas , armastas ... " 
Aafriklased ei mata aga eriti sügavale . Rikastatud troopilise vöötme mullas ei säili laip kaua ... Hauast tõusis Fosteri lagunenud laip , tõusis , liikus , rääkis , elas . 
Nad pidid põgenema . Varastades saua , oli Biyoke pannud ennast väljaspoole head ja kurja . Nad olid tagaaetavad lindpriid loomad , kel polnud peale džungli kuhugi põgeneda , sest Foster ei näinud välja kui inimene . Ta ei lagunenud enam , kuid tema loomulikud ainevahetusprotsessid ei taastunud . Foster oli surnud , elav laip , ega saanud naasta Inglismaale . Aga naine ei kaotanud lootust . Ta lootis maagilisele Lääne meditsiinile , ega uskunud oma armastatu kinnitusi , et too tahab vaid surra tõelist surma . Biyoke nägi , et Inglismaa jääb temast üha kaugemale . Tal oli raha vaja . Ta õngitses salaja sauast teemandi , jooksis linna ja müüs selle maha , et osta lennukipiletid...lootes niiviisi panna mehe fakti ette . 
" Palju te teemandi eest saite ? " küsis Grpowski . 
" Kakssada naela , " vastas naine . " Terve varanduse . Ta peksis mind . " Poolakas oigas . 
Pileteid nad loomulikult selle raha eest ei saanud . Foster proovis ennast sauaga pidevalt tappa , kuid kas puuduva teemandi pärast või mõnel muul põhjusel see ei õnnestunud . Mees oli muutunud täiesti ebainimlikuks ja peale pärissurma ei tundnud millegi vastu huvi . Nad elasid nagu metsloomad džunglis , varjasid ennast . Foster uskus , et ainult sau võib teda päriselt tagasi tappa , ning sundis Biyoke't teemanti üles otsima . Ligi kaks aastat jahtisid nad kalliskivi , kuid raha kulus nagu lootuski . Biyokele ei meeldinud Fosteri idee sau Briti Muuseumile saata , kuid ta ei saanud sinna midagi parata . Elava varjuna oli ta jäänud saatma oma surnud armastatut , loobunud unistusest pääseda Inglismaale , sattunud tagaaetavaks ega lootnud enam millelegi . Foster dikteeris talle kirja , Biyoke läks postkontorisse , mähkis kasutu saua paberisse ning saatis selle ära . Nad ei suutnud ise toime tulla saua needusega ja ka naine oli hakanud hoomama , et peale surma polnud Fosterile enam midagi tarvis . Pärast kirja saatmist olid nad ennast varjanud linna lähedal metsasalus . Äkitselt oli Foster magava naise äratanud ja öelnud , et teda kutsutakse . Katnud mehe kaltsudega , olid nad mööda öised tänavaid hiilinud , kuni Foster oli kutsungi identifitseerinud . Ise jäi ta maja lähedale parki ja saatis Biyoke sisse . Ja siin ta siis nüüd oli — surnute elluärataja , abitum , õnnetum ja üksikum , kui keegi iganes . 
" Mis te tahate temaga teha ? " küsis naine . 
" Ma tahan ta tagasi saata . See noormees tuleb minuga kaasa . " 
Ma ei tea siiamaani , kes oli Mieczislaw Grpowski ; kust oli ta pärinud oma üleloomulikud teadmised ja võimed . See vürtspoodniku väljanägemisega väike poolakas tõmbas meid iseenesest tuleneva loomulikkusega maailma , milles kehtisid omad seadused . Olin surmani unine , pisut purjus , ega hoolinud enam muust , kui et see luupainaja ometi lõppeks ja ma saaksin tagasi koduste seinte vahele , kus pole enam zombisid , nende kirju ega eebensau'u . 
Me kõndisime kolmekesi läbi Aafrika öö kohtuma surnud John Fosteriga . Biyoke ei suutnud pisaraid tagasi hoida ja halas , et tegi seda ainult soovist pääseda Inglismaale . 
Ma märkasin puude varjus seisvat musta kuju , kes tegi meie hääli kuuldes , ettevaatliku sammu , kuid seisatas siis . 
" Mr. Foster , ärge kartke , " hõikas Grpowski vaikselt . " Teie saadetis on jõudnud õigetesse kätesse . " 
Meile lähenes kaltsukottidega kaetud pikakasvuline kogu , kellest lehkas laibahaisu . Ja kui ma seda kuju Grpowski taskulambi valguses nägin , sain aru , et kõik see on tõeline , et siin ongi elus surnu , et see pole mingi klubinali ega fantasm . Ja siis tundsin ma esmakordselt hirmu ja viha Biyoke vastu , kes sellise monstrumi oli maailma toonud . Ega mõistnud poolaka pöördumist 'mister' , kuna kõige vähem meenutas see elav raibe mulle inimest . Nägin peakoti seest vaatavaid kollakaid silmi , mida ümbritses midagi krobelist ja lapilist , mis kunagi oli olnud mehe nägu . See seisis hetkeks liikumatuna ning tõstis siis käe , õieti tühja varruka , millest paistis mädanenud könt . 
" Kes te olete ? " küsis elav surnu ja tema hääl kostus hammasteta suust , oli saadetud raskest hingamisest ja röginast nagu kopsuhaigel . 
" Ma tulin teid aitama . Mina kutsusin teid , " ütles Grpowski asjalikul häälel . 
" Ma tahan surra ... Mul on väga valus , kõik need aastaid ... On olnud väga valus . Kui see kuradi lirva poleks oma sauaga ... ! " Surnu hääles kõlas teatav eneseväärikus ning lagunenud huuled ja hambutu püüdsid sõnu vormide kõige korralikumaks kokniks . 
" Olete te ise proovinud ? " päris poolakas . 
" Pole mõtet olnud . See ei aitaks . Pea rongi alla või kaljult alla hüpata , ennast ära põletada ... Kehast lahtisaamine mind ei vaeva . Asi pole ju kehas ja te ju teate seda ! " 
Kui Foster rääkis pritsis ta mädasülge laiali — tundsin midagi haisvat ja vedelat mööda oma põske alla voolamas . " Minu vaim , või meel , jääks ikkagi piinlema , ta ei kao koos kehaga . " 
" Nii see on , " noogutas Grpowski . " Sau leiutati kõige ebainimlikumaks piinaks . Ja selle needusest pole nii lihtne vabaneda . See iidne rass teadis pärissurma saladust . " 
" Kas saua saab veel kasutada ? " päris surnu . 
" Teemant on kadunud , sau pole enam tervik . Teemant oli eebenjõududele energiaallikaks . " 
" Kui te saite mind kutsuda , peate saama ka mind tappa . " 
" Ma proovin . Meil on sau , see on peamine . Ilma sauata ei õnnestuks teid tagasi saata . Teemandi energia võib asendada . Muide , kas te teate , mida ütleb kiri saual ? Ei ? See ütleb — niipalju , kui ma seda keelt oskan — et sau on loodud karistuseks . Need , kes selle leiutasid , tapsid oma vaenlasi ja äratasid nad sauaga üles . Igaveseks piinlema . Igaveseks ! " 
" Jah , ma tean seda piina . Ma tahan siit ära , ma ei kuulu enam siia . " 
" Teil on õigus , " sõnas Grpowski mõtlikult . " Teil on juba ammu aeg . Ent jäävad mõned juriidilised probleemid . Esiteks on vaja , et see noorhärra siin , " ta osutas minu poole , " ei vaataks järgnevat nüüd Briti alama mõrvana . Teiseks jääb saua omandiküsimus ... " 
Ma tahtsin , et see korjus oleks maapealt kadunud aga samas nägin enda ette kerkimas tuhatühte juriidilist detaili . Kas ta oli ikka nii surnud , et teda võis...hmm...tappa ? Kas ma saaksin surmatunnistuse välja anda ? Mida teha laibaga ? 
" Te lubate , et keha ei jää ? " nõudis Foster . 
" Ei midagi , mida saaks matta . " 
" Ma olen juba surnud . Kui tahate uurida , peate Biyoke hõimu politsei saatma . Kuna aga laipa ei ole , pole ka midagi uurida . Kogu maine varandus läheb minu õele , nii on kirjas testamendis . " 
" Aga teie naine ? " 
" Ta pole minu naine ! " raius Foster rögisedes mädapritsmete lennates . " Ma ei tea , mida te teile kokku puhus , aga ma pole seda neegrit kunagi armastanud ! Jah , ma lubasin talle igasugust jama ... Mul oli vaja pulmi ainult selleks , et neid filmida . Kas te kujutate ette , kui leidlikud ja eurooplasele erutavalt rikkalikud on nende pulmakombed ? Pulmafilmi eest oleks stuudio mulle terve varanduse maksnud ! Ja võõral pole nende pulmas midagi teha , teda ei lastaks lähedalegi . Minu ainus võimalus oli üks naine võrgutada ja temaga abielluda . Ta pole sellest kunagi arusaanud — neil ei tunta fiktiivse abielu mõistet . " 
Biyoke oli kükitanud ja nuttis lohutamatult . Ilmselt ta mõistis , et viibib oma armastatu seltsis viimaseid minuteid . 
" Ja sau ? " 
" Tehke sellega , mis tahate . See pole kunagi minu oma olnud . " 
" Sau tuleb hävitada , " ütles Grpowski . " Ta võib hooletutes kätes veel palju õnnetusi põhjustada . Teie lahkel loal ma võtaksin selle vastutusrikka ülesande enda kanda . " 
" Mr. Foster " võtsin oma julguse kokku ja ütlesin kogeledes . " Kas te võtate tagasi oma soovi sau Briti Muuseumile edastada ? " 
" Ma lootsin , et Evans selgitab välja , kuidas on sellega võimalik elluäratatut uuesti tappa . Teate , ta on sedalaadi veidrik , see Evans . Uurib nõidusi , isegi usub neid . " 
" Ma tunnen Evansit , " ütles Grpowski . " Me kuulume koos ühte ühingusse...oleme mõnes mõttes kolleegid ... Kuid enne , kui alustame , ma tahaks veel midagi küsida . " 
Miks te seda varem ei öelnud , tahtsin poolakalt teada , kuid mõistsin , et sel pole enam mingit tähtsust . 
" Küsige , " nõustus Foster . " Aga tehke kähku . " 
" Ma pole teiesugustega varem rääkinud , sellest ka see huvi . Mis teile üldse oluline on ? Ma mõtlen peale pärissurma ? " 
" Ei midagi . Ma ei taha midagi , ei söö midagi , ei vaja midagi . Elul pole mingit tähtsust . Võiksin tappa . Tunnen , et miski ei hoiaks mind tagasi — inimese elul pole minu jaoks väärtust . Kuid ma pean end ikkagi selleks , kes olin " . Ta langes raskesse köhahoogu , veel haisvat röga lendas laiali . 
" Mis veel ? " 
" Ma kuulen surnute hääli . Näen neid — nad põlgavad mind , peavad reeturiks . Umbes nagu hunt vaatab kodustatud koera peale . Koerad mind , muide , ei karda ja purevad igal võimalusel , linnud samuti nokivad nagu laipa . Kui te mind kutsusite , mõtlesin algul , kas seegi pole mõni surnu . Kuid te teadsite liiga palju ... Seepärast tulingi . " 
" See valu ? Andestage , kui olen liiga pealetükkiv ... " 
" Valu ? Teie ei tea mis on valu ! Valu on ainus asi , mida ma tunnen . Meeletu , haige valu . See on see valu , kui teie keha pole enam elus ja te tunnete seda . Elusa haavad valutavad , kuni paranevad , sest tema keha on elus ja ravib haavu . Mina tunnen surmavalu — minu keha on surnud ega ravi ennast enam . Ma ei sooviks seda valu isegi oma mõrtsukale . Ja sellest valust pole pääsu — see ei saa tappa . On see kõik ? " 
" Kui lubate , siis ma nii rohkem professionaalsest huvist , üks isiklikumat laadi küsimus ... " paistis , et Grpowski häbeneb pisut . " Oleks tahtnud teada , et kas teie ja...ma mõtlen pärast surma...teie ja Biyoke ... ? " 
" Mõistan , " ümises laip pisut lõbusamalt . " Jah , me üritasime seda . Tema pealekäimisel . Minul puudub selleks igasugune vajadus , kuigi avastasin üllatuslikult , et tehniliselt on see võimalik . Ta arvas , et ehk tunnen end siis rohkem elusana ... Neil on ka mingi uskumus , et naine , kes kepib elusa surnuga , omandab ka ise surematuse . Loomulikult on see jama , " lisas ta leebelt . " Ehk aitab nüüd ? " 
" Aitab , " soostus poolakas ja pöördus minu poole . " Kui Briti võimude poolt enam takistusi ei ole , siis asuksime teele . Kui tahate , võite kaasa tulla , kuid väga lähedalt ma pealt vaadata ei soovita — te ei saaks mitu ööd magada . Kõige parem , kui võtate madam Biyoke oma hoole alla ning üritate teda pisut lohutada . Ma arvan , et leiame sobiva paiga siit umbes miili kaugusel . Mis siis ikka , hakkame aga liikuma , mister Foster ! " 
Meie kummaline protsessioon liikus läbi öise Aafrika looduse , väljus tagaväravat pidi Briti territooriumilt , kulges mööda rohtlat ja seisatas palmisalus . Grpowski käskis meid sinna jääda ja nad läks Fosteriga edasi . Nagu surmamõistetu ja timukas — pikkade sammudega liipav Foster ning tema kannul sibav lühikest kasvu poolakas . Oleks Fosteri käes olnud veel vikat , näinuks ta välja täpselt nagu Surm — üleni kaltsuriidega kaetud vibalik kõhetu kuju , kelle peakotist vaatas elutu nägu . Biyoke oli tahtnud oma mehega hüvasti jätta , kuid Foster tõukas ta sõimu saatel endast eemale , naine kukkus puhmastikku ja jäi sinna haledalt nutma . Üritasin teda kohmetult lohutada . " Ära nuta , kõik saab korda " , ütlesin ma naise kräsupead silitades , samas taibates , kui nõmedalt see fraas kõlas . 
Naine nuttis ja ma tajusin korraga kogu seda vaeva ja valu , mida see tüdruk oli pidanud üle elama . Järgneda aastaid oma surnud mehele , varjata , varjuda ... Kaks varju , kaks ohvrit . Nägin neid vaimusilmas hulkumas läbi džunglite , rohtlate ja räpaste linnaagulite — otsimas surma ! You do me wrong , to take me out o' the grave ... Kes nii ütles ? Kuningas Lear , jah . Murest vaevatud naine ees ja kottides laip tema järel , nagu mõni samariitlane ja pidalitõbine keskajal . Aga Biyoke ei olnud Cordelia , Biyoke ei olnud ka samariitlane . Tol hetkel sain aru , et mitte kellelgi , mitte kunagi pole õigust kasutada võikaid üleloomulikke jõude oma armastuse huvides ! Mitte kellelgi , mitte kunagi ... 
Jah , kellelegi pole antud õigust võtta teise elu . Ent pole ka õigust seda tagasi anda ! Ja kuigi ma pidin au andma Biyoke vaprusele mitte Fosterit maha jätta ega põgeneda ja jagada mehega seda valusat rännakut — ma siiski vihkasin teda . Et oma upsakuses ja egoismis oli ta söandanud pöörduda nende jõudude poole . Surm on midagi loomulikku ja rahulikku kuniks jääb sinna , kuhu kuulub — mulda , tuhka ... Kuid elustada surma ? Seda ei õigusta ükski armastus . 
Ma ei näinud , mida Grpowski Fosteriga tegi , kuid silmasin puudevahelt kerget helendust , mis tekkis äkki ja püsis pikka aega . See oli väga kummaline helendus , mis ainult ühel kohal rippus ega valgustanud ümbritsevat . Umbes selline valgus , mis kumaks käigu suudmest , kuid ise oleks kuskil kaugel selle sügavustes . Avatud tunneli algusest paistev valgus ... Grpowski hääl kõlas väga võimsalt kui ta karjus need kolm sõna , mis mulle igaveseks meelde jäid : " Tiamant hubur marduk . " Ta kordas neid kolm korda väga selgelt . Siis kostis kärgatus ja plahvatus , valgus kadus ning minu ninasõõrmeisse tungis kõige võikam ja vastikuim hais , mida kunagi olen tundnud . 
Pimedast lähenes Grpowski kuju , kes ütles : 
" Nii , see on siis tehtud . Kuidas meie daam ennast tunneb ? Nutab ? Pole midagi , läheb üle ... Mis oleks , kui läheksime mr . Stubbinsi villasse tagasi ? Ma mäletan , et sinna jäi häbematult suur kogus neid peekoniga võileibu ... " *** 
Enam pole mul palju jutustada . Grpowski palus mul saua esialgu endale jätta , et see turvalisi kanaleid pidi hiljem tema kätte toimetada . Ta ei söandanud seda ise läbi tolli toimetada . Järgmisel päeval ta lahkus ja ma pole teda enam kunagi näinud . Fosteri laipa me ei leidnud . Kohal , kus poolakas oli oma menetlust läbi viinud , avastasin ma kõrbenud laigu , pisut tuhka ja tallatud rohu . Vastik raipehais püsis seal veel mitu päeva ja rohkem ma sinna tagasi ei läinud . Tuha kandis tuul rohtlasse laiali . Biyoke kadus , ka teda pole enam kunagi kohanud . Stubbinsile rääkisin kõik ära , ta hakkas ühe rohkem jooma ning ajuti kahtlesin isegi tema vaimses tervises . Mees ostis nüüd meeletutes kogustes eebenit kokku , tema kabinet täitus mustade skulptuuridega ning pärast seda , kui ta hakkas oma kirjadele Ebenezer Stubbins alla kirjutama — ristinime George asemel — koristas London ta konsulaadist ära . Olen kuulnud , et ta üritas Devonis eebenit kasvatada ning astus mingisse saientoloogide sekti . 
Mina aga jäin veel Aafrikasse pikaks ajaks . Ja ma ei saatnud eebensaua Grpowskile ! Võite pidada seda nooruslikuks lolluseks ... Ta kirjutas mulle mitu korda , hoiatas , veenis , anus . Aga ma ei vastanud kirjadele ega saatnud saua . Mees , kes valitses elu ja surma saladusi , valdas üleloomulikke võimed , tappis zombisid , oli saanud minult valusa tagasilöögi . Jah , ma petsin teda , kuid ka mind oli eeben enda saladuslikkusega võlunud ja võrgutanud . Tal oli mingi erakordne külgetõmbejõud . Hiljem naasin oma ammuste akadeemiliste huvide juurde ja liitusin auväärse Trinity kolledžiga . Ent minu kinnismõtteks sai Saatana Sülg — see mõistatuslik teemant . Ma nõudsin loogikat ja süsteemi , ma vajasin mingit korrastatust oma läbielamistes . See on pikk lugu — kuid ma leidsin selle . Leidsin Saatana Sülje ! Otsisin seda ligi kolmkümmend aastat , kogusin raha , ajasin jälgi . Teemant oli minu kinnisidee ja salaelu . Ja veendusin , et teemant sobib eebensaua peal oleva koletise suhu nagu valatult . See oli ligi kolmekaraadiline töötlemata kalliskivi , mille sisemuses oli eelajalooline putukas . Miks mul kalliskivi vaja oli ? Mul oli tarvis teada , veenduda . Nüüd võis Grpowski selle saada ... 
Ühel õhtul kaks aastat tagasi ma võtsin saua hüvastijätuks kätte . Silitasin seda , sosistasin talle midagi ja rehmasin temaga läbi õhu ning hüüdsin " Tiamant hubur marduk ! " Ilmselt olid need sõnad graveeritud sauale . Loomulikult ei juhtunud midagi ... Aga omal moel olin ma nüüd eebeni needusest vaba . Kui ma nii tegin , tundsin midagi . Mingit jõudu või mälu ... Ja ma teadsin korraga , et minu nooruses juhtunud lugu oli tõeline . Et kõik oligi nii olnud . Sisimas ei suutnud ma senini kõike läbielatut uskuda . See oli minu , kui filosoofi jaoks põhimõtteline küsimus . Kas nägemine ja haistmine on tunnetuseks piisavad ? Tunnetus tähendab veendumust — ja mul ei olnud seda . Seni ! Aga nüüd ma teadsin . 
Järgmisel hommikul eemaldasin eebenist teemandi ja saatsin saua Grpowskile . Sau saadeti mulle tagasi — Grpowski oli juba mõned aastad tagasi surnud . Seda võis arvata , ta pidi nüüdseks olema juba üle kaheksakümne . Kuid ma täitsin oma lubaduse , mis mind painas nagu eebeni ja teemandi mõistatuski . " 
McMoran lõpetas jutustuse . Kell tiksus juba hilist öötundi ; me olime sõnatud ja ehmunud . Miski McMorani hääles ja rääkimismaneeris ei lasknud uskuda , et lugu oli väljamõeldud . 
" Miks te siis selle loo pärast kolledžist enneaegselt lahkute ? " päris Langdon mõne aja pärast , süüdates sõrmede vahel lühikeseks põlenud sigarist uue . 
" Et oma hooletult sooritatud tegude eest vastutust kanda . Ja sau on veel minu käes . " 
" Mida te sellega öelda tahate ? " ei saanud Hutchinson aru . 
" Kui ma teemandiga eebenit viibutasin ja laususin " Tiamant hubur marduk , " äratasin ma ühe surnu . Ma ei tõmmanud ju sauaga üle laiba ihu , et eebenile objekti kätte näidata . Ent energiavoog , mille sauaga vabastasin , toimis . Ütlesin ju , et eebenil on pikk mälu . Ning needus jõudis oma ohvrini . Ohvrini , kelle eeben suutis identifitseerida , meheni , keda ta mäletas ... Viimasena mäletas . " 
" Foster ! " karjatas dekaan Norton . " Te äratasite ta jälle ? ! " 
McMacon ei vastanud vaid vaatas pika pilguga tühjusesse . 
" Kuulge , kuidas te seda kõike teate ? " uuris Hutchinson õudusest kaame näoga . 
" Ojaa , ma tean seda ... " sõnas McMoran kurvalt . " Tean , et see mees pidi kaks aastat piinlema , enne kui tal õnnestus korraldada oma väljakaevamine . Ja tean seda seepärast , et need elusad surnud on üsna üksluised . " 
" Te olete teda näinud ? " pomises Norton . 
" Ei veel mitte . Kuid ta kutsus mind . Kutsus täitma ühte vana lubadust ... " 
" Kutsus teid ? Kuidas ? " ei saanud Langdon aru . 
" Ütlesin just , et need elusad surnud on küllalt standardse mõtlemisega . Ta kirjutas mulle . " 
" Kirjutas ? ! " 
" Jah . Ja kiri algas sõnadega Mina olen Mieczislaw Grpowski ... " 
September 1999 
1 Originaalis 'I am writ you John Gregor Foster ... ' 
