<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 23.01.2003 ( number 04 ( 798 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 23.01.2003 ( number 04/2003 ( 798 ) ) </head>
        <div2 type="rubriik">
          <head> </head>
          <div3 type="artikkel"><head> Vabad maatükid piirneva krundi omanikule </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Tänavu jaanuarist jõustunud seadusemuudatustega saab kinnistuga piirnevaid maaribasid kinnistuga liita </hi> </s> </p>
<p> <s> Kruntide vahele on eriti maa plaani- ja kaardimaterjali alusel tagastamise ning erastamise korral jäänud siilu- ja ribatükke , mis paljudel juhtudel ei ole eraldi kasutatavad . </s> <s> Tegemist on jätkuvalt riigi omandis olevate maatükkidega , mis riigile ega omavalitsusele üldjuhul huvi ei paku . </s> </p>
<p> <s> Seni pole olnud piisavalt paindlikku lahendust nende liitmiseks olemasolevate kruntidega . </s> <s> Nüüd on selleks võimalus olemas . </s> </p>
<p> <s> <hi rend="rasvane"> Vaba maad saab oma krundiga liita </hi> </s> </p>
<p> <s> 1. jaanuarist jõustunud planeerimisseadusega ( <gap rend="viited"/> ) muudeti ja täiendati ka maareformi seadust . </s> </p>
<p> <s> Maareformi seaduse § 22 uue lõike 12 kohaselt - kui eraomandis oleva kinnisasjaga piirneval maal ei ole võimalik või otstarbekas maakorraldusnõuetele vastava iseseisva katastriüksuse moodustamine - on piirnevate kinnisasjade omanikel õigus seda maad oma krundiga liitmiseks ostueesõigusega erastada . </s> <s> Erastamine toimub maavanema loal ja kehtestatud detailplaneeringu alusel . </s> </p>
<p> <s> See tähendab , et kui eraomandis olevate kruntide vahele jääb mõni jätkuvalt riigi omandis olev vaba maatükk , siis on võimalik taotleda selle ostueesõigusega erastamist ja liitmist oma krundiga . </s> </p>
<p> <s> Selle juures ei ole tähtis , millisel alusel olemasolev krunt on omandisse saadud , kas erastamise , tagastamise , ostu-müügi , kinke või muul teel . </s> <s> Samuti ei ole oluline , kas sellel olemasoleval krundil , millega vaba maatükk piirneb , asub ehitisi või mitte . </s> </p>
<p> <s> Oluline on , et taotletaval piirneval vabal maal kas ei ole võimalik moodustada maakorraldusnõuetele vastavat iseseisvat katastriüksust või ei ole sellise iseseisva katastriüksuse moodustamine otstarbekas . </s> </p>
<p> <s> <hi rend="rasvane"> Igast maasiilust iseseisvat katastriüksust ei saa </hi> </s> </p>
<p> <s> Kui olemasolevate kruntide vahele jääva maatüki osas kindlaid nõudeid täita ei saa , siis ei ole iseseisva katastriüksuse moodustamine võimalik ning on olemas õiguslik alus selle ostueesõigusega erastamiseks piirneva krundi omanikule . </s> </p>
<p> <s> Sellised nõuded on eelkõige ( kuid mitte ainult ) järgmised : </s> </p>
<p> <s> 1 ) omaniku taotlus kinnisasja otstarbekaks kasutamiseks ; </s> </p>
<p> <s> 2 ) loodusvarade säästlik kasutamine , terve elukeskkonna tagamine ja maastiku omapära hoidmine ; </s> </p>
<p> <s> 3 ) kinnisasja sobivus ettenähtud sihtotstarbeks ; </s> </p>
<p> <s> 4 ) kinnisasjale otstarbeka juurdepääsutee tagamine ; </s> </p>
<p> <s> 5 ) kinnisasja terviklikkuse ja otstarbeka kuju tagamine , lihtsate ja selgete piiride loomine ning looduslike piiride arvestamine ; </s> </p>
<p> <s> 6 ) kinnisasja kiildumise ja ribasuse vältimine ; </s> </p>
<p> <s> 7 ) teede , liinide , muude ehitiste ja maaparandussüsteemide otstarbekas rajamine ja kasutamine . </s> </p>
<p> <s> Maakatastriseaduse kohaselt on katastriüksuse minimaalseks suuruseks 30 ruutmeetrit . </s> <s> Kui vaba maatükk on alla selle suuruse , on piirneva kinnistu omanikul õiguslik alus taotleda sellise maatüki erastamist ja liitmist oma krundiga . </s> </p>
<p> <s> Mitmes linnas ja alevis on määratud elamukruntide minimaalne suurus , millest väiksemaid krunte ei moodustata . </s> <s> Kui näiteks elamukruntide vaheline vaba maatükk jääb alla kehtestatud minimaalse suuruse , ka siis võib piirneva krundi omanik taotleda selle erastamist ja liitmist oma krundiga . </s> </p>
<p> <s> <hi rend="rasvane"> Mis on piirnev maa </hi> </s> </p>
<p> <s> Piirneva maa all mõistetakse sellist maatükki , millel on ühine piir olemasoleva krundiga . </s> <s> Ühine piir saab olla näiteks ka juhul , kui olemasoleva krundi ja külgneva vaba maatüki vahel on oja või jõgi . </s> <s> Ühine piir on ka siis , kui vaba maatükk piirneb krundi omaniku omandis oleva teega . </s> </p>
<p> <s> Kui aga tegu on avaliku - riigi või munitsipaalomandis oleva teega - , siis üle sellise tee jääv maatükk ei saa olla piirnev . </s> <s> Sel juhul saab olla tegemist külgneva maatükiga . </s> </p>
<p> <s> Vaba piirneva maatüki ostueesõigusega erastamine ja oma krundiga liitmine toimub maavanema loal ja kehtestatud detailplaneeringu alusel . </s> </p>
<p> <s> Taotlejal tuleb pöörduda eelkõige kohaliku valla või linnavalitsuse poole , kes peab tegema maa ostueesõigusega erastamise eeltoimingud . </s> </p>
<p> <s> Seadusest ei selgu , kas maavanem võib anda loa enne detailplaneeringu kehtestamist või alles pärast seda . </s> <s> Ilmselt juhul , kui kehtivat planeeringut ei ole , on otstarbekas taotleda maavanema luba enne planeeringu algatamist , muidu võib kogu töö- ja ajakulu osutuda asjatuks . </s> </p>
<p> <s> <hi rend="rasvane"> Omavalitsus annab infot </hi> </s> </p>
<p> <s> Kui maavanem või omavalitsus ei ole nõus lubama sellise vaba maatüki krundiga liitmist ostueesõigusega erastamise teel , peab keeldumine olema igakülgselt põhjendatud . </s> <s> Näiteks võib omavalitsus taotleda seda enda omandisse . </s> <s> Sel juhul tuleb probleem lahendada maareformi seaduse alusel sõltuvalt taotlemise alusest . </s> </p>
<p> <s> Probleem tekib siis , kui vaba maatükk asub olemasolevate kruntide vahel ja seda taotlevad endale mitme piirneva krundi omanikud . </s> <s> Sel juhul tuleb planeeringu koostamisel arvesse võtta , et maa ostueesõigusega erastamisel jaotatakse erastatav maa mitme taotleja korral nii suuruse kui ka väärtuse järgi võimalikult võrdselt , arvestades maakorralduse ja planeeringu nõudeid . </s> </p>
<p> <s> Igal juhul annab seadus täiendava võimaluse maade senise tagastamise ja erastamise käigus tekkinud ebaotstarbekate siilu- ja vahetükkide lihtsustatud korras liitmiseks olemasolevate kruntidega . </s> </p>
<p> <s> <hi rend="rasvane"> Maido Pajo </hi> </s> </p></div3>
          <div3 type="artikkel"><head> Kuidas Tallinnas vargaid ninapidi vedada ? </head>
<p> <s> <hi rend="kaldkiri"> 22.01.2003 <bibl> <author> Annika Poldre </author> </bibl> </hi> </s> </p>
<p> <s> <hi rend="rasvane"> Ilmas ringi rännanud ja New Yorgis elades suurlinna karastuse saanud Ene Sokk : </hi> </s> </p>
<p> <s> Sa pead oma koti ära peitma , et see kellelegi silma ei hakkaks . </s> <s> Kõige targem on nendes paikades , kus kotivargad tegutsevad , ringi käia nii , et kott on mantlihõlma all . </s> </p>
<p> <s> Ka kodus Portlandis , kui linna peal käin , ent eriti New Yorgis võtan koti õlale , enne kui mantli selga tõmban . </s> <s> Kui sel viisil kotti kannan , ei saa kurjategija seda sangadest tõmmates ära rebida . </s> </p>
<p> <s> Poes aga , kui rahakotti vaja , näiteks nagu praegu siin Katariina käigus , võtan hõlmad lahti ja õngitsen raha kotist välja . </s> </p>
<p> <s> Väga mugav ja täiesti muretu . </s> </p></div3>
          <div3 type="artikkel"><head> Ruunimärgid Valguse galeriis </head>
<p> <s> <hi rend="kaldkiri"> 22.01.2003 <bibl> <author> Merike Pitk </author> </bibl> </hi> </s> </p>
<p> <s> <hi rend="rasvane"> Saaremaa keraamik Maila Juns-Veldre avas Kuressaares oma õpilaste töödega galerii </hi> </s> </p>
<p> <s> Kuressaares on kesklinna lähedal üks tilluke hoone , mis meenutab kangesti nuku- või päkapikumaja . </s> </p>
<p> <s> Reklaam kõnniteel kutsub sisse astuma , lubades maagilisi ja müstilisi märke . </s> <s> Reklaam ei valeta . </s> </p>
<p> <s> See galerii erineb teistest . </s> <s> Iga ese , iga taies seal elab justkui oma elu . </s> <s> Palju on ruunimärkide ja -kirjadega kruuse , kausse , nõiakive meenutavaid küünlajalgu . </s> </p>
<p> <s> “ Kurjaks läinud maailmas otsib inimene midagi , mis annaks talle tuge ja jõudu , ” ütleb galerii omanik , keraamik Maila Juns-Veldre . </s> </p>
<p> <s> <hi rend="rasvane"> Valgus kui elu alus </hi> </s> </p>
<p> <s> Idee oma galerii teha tekkis Maila Junsil puuetega inimeste õpetamisest . </s> <s> Kogula hooldekodus on tal õpilasi , kes teevad väga ilusat keraamikat . </s> </p>
<p> <s> “ Iga looja enesehinnangut tõstab see , kui tema tööd on näitusel väljas ja neid ostetakse . </s> <s> Eriti oluline on see nende inimeste puhul , kes on muust maailmast justkui ära lõigatud . </s> <s> Oli vaja kohta , kus ka nende loomingut müüa , et nemadki tunneksid end vajalikuna . ” </s> </p>
<p> <s> Tavaliselt võtavad galeriid meeletuid protsente , Maila Juns-Veldre teenib aga üüriraha põhiliselt omaenda tööde müügist . </s> <s> Valguse galerii on tõeline perefirma , sest väljast palgatud müüjaid pole . </s> <s> Kui perenaine ise ei saa kohal olla , asendavad teda fotograafist abikaasa Tõnu Veldre , pojad või mõni õpilane . </s> </p>
<p> <s> Lisaks puudega inimeste taiestele on galeriis müügil ka Kuressaare ametikooli õpilaste loodu . </s> </p>
<p> <s> Otse ukse vastas seinal on suur ringikujuline reljeefmaal . </s> <s> Ring sümboliseerib algust ja lõppu . </s> <s> Maal omakorda kujutab ringe : kuud , päikest , silma ja poolringis asetsevat kuut inimese pead . </s> <s> See on ametikooli vilistlase Marju Kuuse lõputöö pealkirjaga “ Alguses oli ring ” . </s> </p>
<p> <s> Kes tunneb töö vastu suuremat huvi , saab ka autori selgituse , miks ta just need kujundid valis . </s> <s> Päikese kohta on autor öelnud : “ Päike on elu , looja ja hävitaja , soojus , valgus , tuli . ” </s> </p>
<p> <s> Ka galerii kannab valguse nime . </s> </p>
<p> <s> “ Valgus on kogu elu alus , nii päikese valgus , aga ka valgus kui vaimujõud , soojus , puhtus , ausus , ” põhjendab kunstnik . </s> <s> “ Tänu valgusele näeme me värve , mis mõjutab inimest . </s> <s> Läbi värvide saame väljendada ja parandada oma meeleolu . ” </s> </p>
<p> <s> Tagaruumis paeluvad pilku arhailised vormid , Kati Haarakalju ametikooli lõputöö “ Hing ” . </s> <s> Kuus ruunimärkidega vormi , mis sümboliseerivad eluratast , seda , et hing taassünnib iga päev kurjata . </s> </p>
<p> <s> Oma tööga püüdis autor peatada hetke , et anda oma ettekujutus läbi kaugete aegade tulnud sõnumitest . </s> <s> Ta kujutas eluratta pöörlemist ja hinge puhastamist . </s> </p>
<p> <s> <hi rend="rasvane"> Klaver palgivirnas </hi> </s> </p>
<p> <s> Eestoas jääb pilk kohe peatuma omapärasel riiulil , kus riiulilaudadeks vanad lauajupid , mis toetuvad roostes plekist külgedele . </s> <s> Küljed olid välja visatud ühest teisest galeriist , need roostetasid aastaid õues vihma käes . </s> <s> Poolpehkinud lauajupid korjas Tõnu Veldre kuuri tagant . </s> <s> Maila küüris need puhtaks . </s> <s> “ Roostes ja pehkinud asjad meeldivad mulle väga . ” </s> </p>
<p> <s> Maila meenutab , kuidas ta lapsena mängis koduõues vettinud palgivirnas . </s> </p>
<p> <s> “ Vanaisa jäi sõjas kadunuks ja seepärast olid ka need palgid jäänud õue kasutult seisma . </s> <s> Ema ja vanaema küsisid , mida ma seal palgihunnikus kogu aeg teen . </s> <s> Ütlesin , et mängin klaverit . ” </s> </p>
<p> <s> Pehkinud palgid andsid tükke , need olid huvitavalt kandilised , päikese käes helkisid aga puujupid kord hallides , siis jälle kuldsetes ja hõbedastes toonides . </s> <s> “ Ma kujutasin tõesti ette , et see on klaver , kuldsete ja hõbedaste klahvidega . ” </s> </p>
<p> <s> Vanaema ja ema meelest oli see aga imelik , kuidas laps saab näha värve vanas kõdunenud palgis , ja nad vedasid palgivirna ära . </s> </p>
<p> <s> “ Tollal olid üldse kuidagi täiesti valed arusaamad , sest koolis ei võinud lundki roosaks värvida , kuigi talvehommikul kooli tulles nägid lund just roosana . ” </s> </p>
<p> <s> See-eest Valguse galerii taiestes peegeldub looja fantaasia ja meeleolu . </s> <s> Keraamik võtab riiulilt ühe oma õpilase jõulupõdra , mis on hoopis antiloobi sarvedega . </s> <s> “ Äärmiselt armas loom , ” ütleb ta . </s> </p>
<p> <s> Kunstniku enda lemmikloom on baku , jaapani mütoloogias esinev elevandi pea ja tiigri jalgadega loom . </s> <s> Ta on teinud bakust kaardigi , mille taha kirjutanud : “ Toituv baku sirutab oma londi välja , et sinna pahad unenäod ja inimlik mure imeda . </s> <s> Tõenäoliselt on tegu ainsa olendiga , kes halvast vaimuenergiast toitub . ” </s> </p>
<p> <s> Maila Juns-Veldrel on ametikoolis väga palju eri huvidega õpilasi . </s> <s> Lisaks krüptozooloogiast ( müütilistest loomadest ) ja ruunimärkidest vaimustunuile on neidki , kes huvitatud hoopis budismist , kristlusest , astronoomiast , hiina või egiptuse kultuurist . </s> <s> Kõik need huvid kajastuvad ka galerii väljapanekutes . </s> </p>
<p> <s> Kuressaare ametikoolis keraamikat õpetav Maila Juns läks ise samasse kooli kunstilist kujundamist õppima alles 1998. aastal , pärast seda , kui oli kolm aastat töötanud põetajana Kuressaare haigla psühhiaatriaosakonnas . </s> </p>
<p> <s> Rootsis narkosõltlaste ja alkohoolikute rehabilitatsiooni õppides silmas ta ka sealsetes hooldekodudes ja päevakeskustes puudega inimeste loomingut . </s> </p>
<p> <s> “ Siis ma nägin esimest korda , mida need inimesed suudavad ja oskavad teha . ” </s> </p>
<p> <s> Valguse galeriis käivad endale ja oma lähedastele kingitusi valimas inimesed , kes hindavad mitte ainult ilusaid asju , vaid eeskätt loomingut , milles on oma mõte . </s> </p></div3>
          <div3 type="artikkel"><head> Rein Kuresoo : Loodusesaated võiksid olla põhjalikumad </head>
<p> <s> <hi rend="kaldkiri"> 22.01.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Loodusemees Rein Kuresoo , milliseid raadio ja tele loodusesaateid te jälgite ? </hi> </s> </p>
<p> <s> Raadiot kuulan ma üldse vähe , nii et ei kuula ka loodusesaateid . </s> <s> Telest vaatan aeg-ajalt , aga mitte väga tihti “ Tasakaalu ” ja “ Osooni ” , kui on teada , et mõni huvitav teema on tulemas . </s> <s> Loodusesaated on enamasti lükatud aegadele , mil ma televiisori ette ei satu . </s> </p>
<p> <s> “ Osoon ” on jälle kosunud . </s> <s> Ka “ Tasakaal ” on paremaks läinud , aga päriselt pole tegijad ilmselt veel teemasse sisse kasvanud ja suudavad harva üllatada . </s> <s> Nüüd on saates ikka huvitavamaid teemasid . </s> </p>
<p> <s> <hi rend="rasvane"> Mida rohkem näha tahaksite ? </hi> </s> </p>
<p> <s> Praegu oleks ilmselt enam tarvis tundekasvatuslikke saateid , sest pikka aega on räägitud igaüheõigusest . </s> </p>
<p> <s> Tarbijamentaliteediga inimene mõistab sellist juttu üheselt - nüüd on maad , mered ja metsad igaühe päralt , ning läheb , krapp ja moonakott kaelas , looduselt oma püha õigust nõutama . </s> </p>
<p> <s> Peale selle on teemasid , mille kohta oleks inimestele tarvis enam teavet anda , näiteks ELi looduskaitsevõrgustik Natura 2000. </s> <s> Suur asi , aga keskkonnajakirjanikud ei saa vist aru , mida neilt tahetakse , ja keskkonnaministeerium ka veel täpselt ei tea ega suuda neile väga selgeid vastuseid anda . </s> </p>
<p> <s> Loodusest rääkivad saated võiksid olla põhjalikumad . </s> <s> Aga eks see ole eelarve , tahtmise ja aja küsimus . </s> </p>
<p> <s> Ma näen Eesti keskkonnaajakirjandusel laiemalt hulka hädasid , neid ei saa kõiki tele või raadio kaela ajada . </s> </p>
<p> <s> <hi rend="rasvane"> Mis hädad need on ? </hi> </s> </p>
<p> <s> Suured hoovad on koondunud kitsa ringi kätte , mõtlen näiteks kolme Tiit Kändleri juhitavat loodusajakirja . </s> <s> Eesti Loodus ja Loodus ei erine profiililt kuigivõrd . </s> <s> Kui kaks ajakirja , mis riigi rahakoti najal teineteisega võistlevad , on sarnased kui kaks tilka vett , siis üks neist kaob . </s> <s> Alles jääb ilmselt see , mis Kändlerile endale huvitavam tundub . </s> </p>
<p> <s> Keskkonnaajakirjandus on natuke umbne , riik jagab ressurssi näpuotsaga ühele ja teisele , väga tugevaid tegijaid ei ole . </s> </p>
<p> <s> <hi rend="rasvane"> Kas National Geographicu loodusfilme vaatate ? </hi> </s> </p>
<p> <s> Need on nii mitmekesise temaatikaga ja nõnda profilt tehtud , et neid vaatab igaüks . </s> <s> Kui loodusfilmide mahtu ainult Aafrika safarifilmidega paisutataks , siis saabuks küllastuspunkt üsna pea . </s> </p>
<p> <s> <hi rend="rasvane"> Kas kahju pole , et Eesti loodusest nii vähe filme on ? </hi> </s> </p>
<p> <s> Muidugi on kahju . </s> <s> Keskkonnainvesteeringute Keskuse ( KIK ) loodushariduse real on küllaltki palju raha , aga filmimeestele pole seda jagunud - võibolla ei ole osatud ka küsida . </s> </p>
<p> <s> Viimasel ajal tehakse KIKi rahadega meeletult õpperadasid . </s> <s> See , mida keskkonnahariduses tahetakse saavutada , on ilmselt korralikult läbi mõtlemata . </s> </p>
<p> <s> Näiteks minu kodu lähedale tuleb vaatetorn , mis maksab 320 000 krooni . </s> <s> Mis sealt näha on - Laguja prügimägi ja natuke metsa . </s> <s> Selle raha eest oleks küll ühe filmi saanud teha . </s> </p>
<p> <s> <hi rend="rasvane"> Mis teema valiksite , kui teile pakutaks saadet teha ? </hi> </s> </p>
<p> <s> Ettepanekuid on ju tehtud ja ka “ Tasakaaluga ” on kokkupuuteid . </s> <s> Näitaksin lihtsaid ja ehedaid asju loodusest . </s> <s> Näiteks kakkude kevadisi askeldusi . </s> </p>
<p> <s> Sellise saate tegemine nõuab tavasaatega võrreldes muidugi rohkem aega . </s> <s> Kas midagi sünnib , oleneb ka sellest , kui palju saate tegijad ajasse panustavad . </s> </p></div3>
          <div3 type="artikkel"><head> Olle Mirme : “ Mamma Mia ” kukkus hästi välja </head>
<p> <s> <hi rend="kaldkiri"> 22.01.2003 <bibl> <author> Maarius Suviste </author> </bibl> </hi> </s> </p>
<p> <s> Olle Mirme on Kanal 2 programmidirektor . </s> <s> Ehk teisisõnu : otsustab , millal miski saade , seriaal või film eetrisse läheb . </s> <s> Kui üldse läheb . </s> </p>
<p> * * * </p>
<p> <s> <hi rend="rasvane"> Olle Mirme , kas on nii ? </hi> </s> </p>
<p> <s> Ütleme niimoodi , et see kõik käib minu kaudu . </s> <s> Aga päris kindlasti ei ole ma tsaar , kes ainuisikuliselt võtab vastu otsuseid , mis kuuluvad vastuvaidlematult täitmisele . </s> </p>
<p> <s> Tegureid on rohkem kui see , mis mulle meeldib või mida mina arvan . </s> <s> Uute saadete käivitamise või ekraanile toimetamise kohta , sinnamaani välja , mis kellaajale midagi paigutada , on oma sõna öelda ka reklaamiosakonnal . </s> </p>
<p> <s> Mingis mõttes on programmidirektori töö nagu aedniku töö . </s> <s> Mida külvata , kuhu ning millal . </s> <s> Millal on õige aeg , millal on hooaeg ja mis inimestele maitseb . </s> </p>
<p> <s> Üks asi on külvata , aga oluline on ka rohimistöö . </s> <s> Ehk kui midagi on programmi pandud , siis ei saa rahule jääda sellega , et see nüüd on olemas . </s> <s> Reeglipäraselt tuleb iga asjaga tööd edasi teha . </s> </p>
<p> <s> Mõnikord tundub küll endale mõne saate või sarja puhul , et suur ja ilus asi , aga ei lähe . </s> <s> Teinekord on vastupidi : täiesti prognoosimatult mõni saade või seriaal , millelt menu ei oodanud , läheb väga hästi . </s> </p>
<p> <s> <hi rend="rasvane"> Näiteks mis ? </hi> </s> </p>
<p> <s> Mind üllatas tore loomasari “ Hullud loomad ” . </s> <s> Ma ei uskunud , et see võiks olla tõsine hitt . </s> </p>
<p> <s> <hi rend="rasvane"> Kui vaatajanumbrid kõrvale jätta , siis mis on teie meelest TV 3 , ETV ja Kanal 2 hittsaade ? </hi> </s> </p>
<p> <s> Kindel see , et igal kanalil on hetki , kus sa vaatad kadedusega . </s> <s> Ja on hetki , kui sa hingad kergendatult : jumal tänatud , et nemad sellesse ämbrisse astusid . </s> </p>
<p> <s> Arvan , et ETV võib uhke olla oma teisipäevaste väärtfilmide valiku üle . </s> <s> See on korralik ja seda vaatan ise ka hea meelega . </s> </p>
<p> <s> Rääkides TV 3st , siis ehk “ Kuritöö ja karistus ” . </s> <s> Mulle meeldib , kuidas see on tehtud . </s> <s> Mulle meeldib , et seal üritatakse uurivamat ja põhjalikumat suunda arendada . </s> </p>
<p> <s> Meie asjadest olen kõige rõõmsam “ Mamma Mia ” üle ( mullu detsembris 169 000 vaatajat - toim ) . </s> <s> Pean seda suureks õnnestumiseks . </s> <s> Just sellepärast , et seda tüüpi saadet pole Eestis varem tehtud , ja sellega on siiski hakkama saadud . </s> </p>
<p> <s> <hi rend="rasvane"> Miks on Kanal 2s uudistesaade eetris ainult korra päevas ? </hi> </s> </p>
<p> <s> Me panustame uudiste põhisaatesse , et see oleks võimalikult tugev , värske ja hästi tehtud . </s> <s> Muide , “ Uued uudised ” on mitmel päeval nädalas kõige vaadatum uudistesaade . </s> </p>
<p> <s> Ma ei näe ratsionaalset põhjust , miks teha päevas rohkem uudistesaateid . </s> <s> Eesti elu ei paku ju lõputult uudiseid , meil ei ole mõtet teha Eesti CNNi . </s> </p>
<p> <s> Eesti oludes tähendavad hilisõhtused uudised enamasti seda , et uudiste põhisaatest nopitakse midagi välja ja üritatakse ühte suppi ülessoojendatud kujul kaks korda pakkuda . </s> </p>
<p> <s> <hi rend="rasvane"> Kuidas te seebiseriaale valite ? </hi> </s> <hi rend="rasvane"> <s> Kas enne vaatate ise kõik läbi ? </s> </hi> </p>
<p> <s> Siin on oluline see , et me üheselt mõistaksime , mis on seebiseriaal . </s> <s> Klassikaliselt loetakse seebiseriaaliks ladina-ameerika päritolu pärastlõunast draamasarja . </s> <s> Pahatihti nimetatakse aga seebiks kõike , mis ei ole eestikeelne . </s> </p>
<p> <s> Kui me räägime seebikast , siis praegu on meil üks ladina-ameerika peresari - “ Maria ” . </s> </p>
<p> <s> Enamasti tõstan ma seebikate puhul käed üles : ma ei suuda otsustada , mis on parem , mis on halvem . </s> <s> Siis ma usaldan täielikult tõlketoimetajaid ja ka neid inimesi , kes teksti peale loevad . </s> </p>
<p> <s> Neil on suur kogemus , nad vaatavad paar episoodi ära ja juba näevad , kuidas see on teostatud ja kas seal on vaatamisväärne lugu olemas . </s> </p>
<p> <s> Kui ülejäänud sarjadest rääkida , siis need vaatan kõik enne ostmist ja kavasse panemist üle . </s> </p>
<p> <s> <hi rend="rasvane"> Kas “ Wremjat ” on vaja ? </hi> </s> </p>
<p> <s> Kindel on see , et “ Wremja ” on eetris hooaja lõpuni . </s> <s> Mis saab edasi ja kas jätkub sügisel , see küsimus on igal aastal ja iga saate puhul . </s> </p>
<p> <s> Hetkel on tõsiasi see , et saatel on suur vaatajaskond ja need inimesed peavad sellest omal moel lugu . </s> </p>
<p> <s> Arvan , et noori , keda suudab “ Wremja ” rikkuda , rikutakse ühel või teisel moel nii või teisiti . </s> <s> Ja kui ei oleks “ Wremjat ” , siis leitaks midagi muud , mida arulagedalt jäljendada . </s> </p>
<p> <s> Mõtlev ja arukas inimene suudab iga asjaga distantsi pidada , ammugi siis “ Wremjaga ” . </s> <s> Kui keegi võtab rullnokad oma iidoliks ja hakkab nende elu elama , siis tunneme talle kaasa . </s> </p>
<p> <s> <hi rend="rasvane"> Kas Eesti vaadatuim saade “ Kes tahab saada miljonäriks ? ” võiks hoopis Kanal 2s olla ? </hi> </s> </p>
<p> <s> See võiks , kui TV 3 avaldaks mulle saladuse , kuidas seda saadet Eestis ära majandada . </s> <s> Arvestades saate kulusid , on see Eesti oludes , ma kaldun arvama , et pigem prestiižisaade , mis ei majanda ennast ära ja millele tuleb peale maksta . </s> </p>
<p> <s> Kui öeldaks , et hakake homme “ Miljonäri ” tegema , siis täname lahke pakkumise eest . </s> <s> Ja jätaks selle sinna , kus ta on . </s> </p></div3>
          <div3 type="artikkel"><head> Vello Ranna viimased sõnad Kuku eetris </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Kuku raadio saatejuht Vello Rand ei taha oma koondamisest enne koondamistähtaja kukkumist rääkida . </s> <s> On erinevalt oma raadioavatusele hoopis kidakeelne . </s> </p>
<p> <s> “ Meil on Tiit Karuksiga ( üks koondatavatest - toim ) kokkulepe , et räägime alles pärast 3. veebruari , kui kell kukub , ” ütleb Rand . </s> <s> “ Koondamine , nagu ütles peadirektor , oli Kuku omanike otsus . </s> <s> See tuli küll nagu välk selgest taevast . </s> <s> Kümme aastat on omanikud Kukut üleval pidanud . </s> <s> Ju nad otsivad uusi teid , et edasi kesta . ” </s> </p>
<p> <s> <hi rend="rasvane"> Suur juhus ja head kolleegid </hi> </s> </p>
<p> <s> Vello Ranna raadiotee algas 1979. aastal . </s> <s> Ta oli just lõpetanud konservatooriumi ja õpetas Ruila koolis laulmist . </s> <s> Klassivenna soovitusel sattus Eesti Raadiosse . </s> <s> Esimene saade oli külakorda käiv “ Laupäeva disko ” . </s> </p>
<p> <s> Ka esimene tunnustus on hästi meeles . </s> <s> “ Pärast saadet “ Puhkepäeva muusikahommik ” , mille olin oma tekstiga sisse lugenud , ” meenutab ta , “ tuli toimetuse üks vanemaid liikmeid Aino Strutskin ja ütles : Vello Rand , te olete küll ülinoor , aga te tegite oma saatega mul südame soojaks . ” </s> </p>
<p> <s> Sealt edasi läks Ranna raadioratas kiirelt veerema . </s> <s> Pikki aastaid kandsid Vello Rand ja Jaak Ojakäär lahutamatu tandemina Eesti raadio pop- ja levimuusika ülekandeid . </s> </p>
<p> <s> Sellesse aega jäävad saated Tartu muusikapäevadelt ja Rock Summerilt . </s> <s> Projektid , mis avardasid saadete tegemist : Talveraadio , Suveraadio , Olümpiaraadio . </s> </p>
<p> <s> “ Just sealt sai alguse areng , muusikatoimetajast reportaažide ja intervjuude juurde teistes valdkondades , ” ütleb raadiohääl . </s> </p>
<p> <s> Vikerraadio töö kulminatsiooniks peab Vello Rand Rockraadio ellukutsumist ja kogu programmi muusikalist juhtimist ning “ Stereopühapäevade ” kogemust . </s> </p>
<p> <s> Siis tuli Raadio 2 ja päris oma saade “ Lõunalõvi ” . </s> <s> Selles saates oli muu hulgas üks menukamaid rubriike “ Vaba mikrofon ” , mis on eri versioonides eetris ka paljudes praegustes raadiojaamades . </s> </p>
<p> <s> 1994. aastal ütles Vello Rand “ ei ” Erki Berendsi kutsele tulla tööle Kukusse . </s> <s> Aasta hiljem kutsus Lauri Laubre Ranna uue raadio B3 peatoimetajaks . </s> <s> Rand ütles “ jah ” . </s> </p>
<p> <s> “ Leian , et need kaks aastat , mis see raadiojaam tegutses , ehkki ta lõpetas tagasihoidlikult öeldes üsna näruselt , andsid mulle raadiotegijana lõpliku lihvi . </s> <s> Sain sealt kogemuse raadio kõikidest nüanssidest , ” räägib Rand . </s> <s> “ Olen seal tööl olnud inimestele elu lõpuni tänulik . </s> <s> B3s tehti muusikaprogrammist veidi enamat . ” </s> </p>
<p> <s> <hi rend="rasvane"> Aega ja raha napib </hi> </s> </p>
<p> <s> Loogiline käik pärast B3 oli Harri Tiido kutsel töö Kukus . </s> <s> Just seal lisandusid Ranna huvi- ja tööorbiiti majandus ning poliitiline elu Eestis . </s> </p>
<p> <s> “ Need teemad on ülipõnevad ja vajalikud . </s> <s> Meie igapäevaelu ja sellega kaasnev , ” ütleb ta . </s> </p>
<p> <s> Raadiohääle majandust õppiv poeg kinkis talle isadepäevaks filosoofi ja ühiskonna analüütiku Friedrich Hayeki raamatu “ Tee orjusesse ” . </s> <s> See üle poole sajandi tagasi kirjutatud raamat annab palju mõtteid tänapäeva . </s> </p>
<p> <s> Näiteks kirjutab ta : “ Grupi nimel tegutsemine näib inimesi vabastavat nendest moraalsetest piirangutest , millele allub nende käitumine üksikisikuna . ” </s> </p>
<p> <s> Paralleel tänasega on ilmne . </s> <s> Aga kui sellest raadios või meedias rääkida , jäetakse see sisuliselt tähelepanuta . </s> </p>
<p> <s> Lähimineviku saladused , narko- ja relvaäri , seaduste mittetoimimine või nende tegemine teatud sihtgrupi jaoks , loetleb Rand teemasid , mida ta on oma saadetes puudutanud ja mis teda puudutavad . </s> </p>
<p> <s> “ Sisuliste tulemusteni jõudmiseks selliste teemade puhul on vaja aega ja raha , mida praegustel ajakirjanikel ei ole , ” arvab ta . </s> </p>
<p> <s> Samas välistab ta kategooriliselt , et ühiskonnakriitilisus võib tema koondamise põhjuseks olla . </s> <s> “ Telefoni võttes on mulle küll öeldud , et Vello Rand , me teame , kus te elate , kui palju teil lapsi on , mõelge hästi järele . </s> <s> Aga see on teine tasand . ” </s> </p>
<p> <s> <hi rend="rasvane"> Kuulajat ei tohi petta </hi> </s> </p>
<p> <s> Vaatamata koondamisele , usub raadiotegija , et juturaadiol on tulevikku . </s> </p>
<p> <s> “ Kuna muusika on tänapäeval saanud kõigile kättesaadavaks , tahavad ka noored raadiost saada mõtestatud informatsiooni . </s> <s> See peab olema muidugi heal tasemel , ” räägib Rand . </s> </p>
<p> <s> “ Niisama lobaga enam kuulajaid ei võida ega meelita . </s> <s> Head raadiot teha on raske ja kallis , aga sellel on tänuväärne kuulajaskond . ” </s> </p>
<p> <s> Kas on raske teha raadiotööd teadmisega , et see üsna pea lõpeb ? </s> </p>
<p> <s> “ Vahest on vähem sisemist põlemist , aga latti ei saa alla lasta ja kuulaja ei tohi seetõttu midagi kaotada . </s> <s> Kummi ei luba lõdvaks lasta kutse-eetika . </s> <s> Kuulajat ei tohi petta . ” </s> </p>
<p> <s> Oma viimaseid sõnu Kuku eetris Vello Rand veel ei tea , aga soovitab neid kuulata kõigil . </s> </p>
<p> <s> Raadiohääled lahkuvad Kukust </s> </p>
<p> <s> Kuku raadio teatas detsembris , et korraldab toimetuse töö ringi vastavalt eelarve võimalustele . </s> </p>
<p> <s> Saatejuhtidest koondatakse alates veebruarist Tiit Karuks ja Vello Rand . </s> <s> Kolmas koondatu , Jaan Rõõmussaar töötab jaanuari algusest Tallinna linnakantseleis avalike suhete teenistuse meediaosakonnas . </s> </p>
<p> <s> Kuku raadio peatoimetaja Merlis Nõgene on öelnud , et Kuku jätkab uudiste- ja juturaadiona ning lisandumas on uusi raadiotegijaid . </s> </p>
<p> <s> <hi rend="rasvane"> Margus Mikomägi </hi> </s> </p></div3>
          <div3 type="artikkel"><head> Kaks aastat garantiid </head>
<p> <s> <hi rend="kaldkiri"> 22.01.2003 <bibl> <author> Kai Tänavsuu </author> </bibl> </hi> </s> </p>
<p> <s> <hi rend="rasvane"> Kaupade , kaasa arvatud kataloogikaupade suhtes on õigus pretensiooni esitada kahe aasta jooksul </hi> </s> </p>
<p> <s> Eelmise aasta 1. juulil vastu võetud võlaõigusseaduses määratletakse toodete , välja arvatud toidukaubad , kaheaastane pretensiooni esitamise õigus . </s> <s> Garantiinõuded ja -tingimused kehtivad ka kõikide kataloogikaupade kohta . </s> </p>
<p> <s> Nii teenuste kui ka tööstuskaupade suhtes pretensiooni esitamise aluseks on ostutšekk , seega tuleks oste tehes tšekid alles hoida . </s> </p>
<p> <s> <hi rend="rasvane"> Õigus tšekki nõuda </hi> </s> </p>
<p> <s> Ostutšekki on tarbijal õigus nõuda igalt poolt , kust ta oste sooritab , ka turult , kioskist jne. </s> <s> Selle andmisest keeldumist tuleks tarbijakaitseameti pressiesindaja Kristina Vaksmaa sõnul võtta ohu märgina ning kauba tegemisest loobuda . </s> <s> Kui turul sellised vaidlused tekivad , soovitab Vaksmaa kohe pöörduda turu administraatori poole . </s> </p>
<p> <s> Kui kauplusele esitada kirjalik pretensioon , tasub seda teha alati kahes eksemplaris . </s> <s> Ühele neist tuleks võtta ka müüja allkiri , et hiljem oleks võimalik toimumisaega fikseerida . </s> </p>
<p> <s> Veel soovitab Vaksmaa probleemide tekkimisel helistada tarbijakaitse info- ja nõuandetelefonile , et oma õiguste osas nõu küsida . </s> <s> “ Kui sõlmite poes kokkuleppe ja siis helistate , on juba hilja , ” lisas ta . </s> </p>
<p> <s> Võlaõigusseaduse kohaselt peab esimese kuue kuu jooksul müüja tõendama , kas kaup on kvaliteetne või praak . </s> <s> Tõendamise kulud kannab müüja , mitte ostja . </s> <s> Seda ka juhul , kui tootmisdefekti ei avastatud . </s> </p>
<p> <s> Kui midagi juhtub järgneva poolteise aasta jooksul ( pärast esimest kuut kuud ) , peab tõendamise korraldama tarbija ning selle eest tasub süüdi jääv pool . </s> </p>
<p> <s> <hi rend="rasvane"> Valikuvõimalus väiksem </hi> </s> </p>
<p> <s> Alates võlaõigusseaduse jõustumisest on mõneti muutunud tarbija õigused . </s> <s> Varem sai ostja valida , kas soovib raha , toote remonti või vahetust . </s> <s> “ Nüüd on esimene võimalus remont , ” rääkis Vaksmaa . </s> </p>
<p> <s> Kui toodet ei ole võimalik remontida , võib nõuda kauba asendamist . </s> <s> Alles siis , kui vahetamiseks ei ole sama kaupa , võib raha tagasi nõuda . </s> <s> Viimast nimetatakse lepingu lõpetamiseks . </s> </p>
<p> <s> Vaksmaa sõnul võib raha tagasi nõuda ka juhul , kui tegu on olulise puudusega . </s> <s> Näiteks ese remonditakse , aga defekt ilmneb uuesti . </s> </p>
<p> <s> Oluliseks puuduseks loetakse seda , kui töö parandamine või uue töö tegemine ei ole võimalik või ebaõnnestub , samuti seda , kui töövõtja õigustamatult keeldub tööd parandamast , uut tööd tegemast või ei tee seda mõistliku aja jooksul . </s> </p>
<p> <s> Ka juhul kui töö parandamise või uue töö tegemisega tekitati tarbijale põhjendamatuid ebamugavusi . </s> </p>
<p> <s> Ainsana puudub kaheaastane garantii toidukaupade suhtes , küll on tarbijal ka toidukaupade puhul õigus kauplusse tagasi pöörduda , kui on tegemist riknenud või ebakvaliteetse toidukaubaga , vale märgistuse , valearvlemise , kaalu ebatäpsusega vms. </s> </p>
<p> <s> Toidukaupade puhul peab ostja Vaksmaa sõnul jälgima märgistust : kas kirjas on “ parim enne ” või “ kõlblik kuni ” . </s> </p>
<p> <s> Pood võib müüa ka aegunud kaupa , kui see on eraldatud vastava märgistusega . </s> <s> Aegununa tohib müüa vaid “ parim enne ” kaupa . </s> <s> Vaksmaa sõnul vastutab müüja , et toote omadused oleksid säilinud ning et see pole tarbija tervisele ohtlik . </s> </p>
<p> <s> Vaksmaa sõnul on toidukaupade asjus nende poole pöördutud , kui näiteks leiva-saia seest leiti raudorasid või klaasikilde . </s> <s> Kord oli ühe süldi sees väikese looma skelett . </s> </p>
<p> <s> Sellistel puhkudel on Vaksmaa sõnul tootjad probleemi lahendanud . </s> </p>
<p> <s> <hi rend="rasvane"> Jalatsid kõige probleemsemad </hi> </s> </p>
<p> <s> Kõige enam esitatakse tarbijakaitseametile kaebusi jalanõude kohta . </s> <s> Näiteks tulevad kontsad alt ära , tallad pragunevad või tulevad mitmeks osaks lahti . </s> </p>
<p> <s> Vaksmaa sõnul peaks tarbija jalatsi märgistust hoolikalt jälgima - näiteks ostetakse Eestis nahktallaga jalatseid väljas käimiseks . </s> <s> Spordijalatsite valimisel tuleb vaadata , kas need on jooksmiseks , aeroobikaks või tennisemänguks . </s> <s> “ Kui tarbija kasutab jalatsit valesti , ebaõigetes tingimustes , on ta ise süüdi , ” sõnas Vaksmaa . </s> </p>
<p> <s> Riiete pärast tarbijakaitse poole palju ei pöörduta , kui , siis on asi selles , et ese ei vasta märgistusele . </s> <s> Näiteks riideeset hooldatakse vastavalt eeskirjadele , aga see annab värvi . </s> <s> On olnud juhtumeid , kus materjal muutub kasutamiskõlbmatuks paari nädala jooksul . </s> </p>
<p> <s> Probleemid tekivad rohkem keemilises puhastuses ja sel juhul on puhastusfirma kohustus tõendada , kas vale oli hooldus või tootja märgistus . </s> </p>
<p> <s> Näiteks on juhtunud , et riided tõmbavad pärast pesu nii kokku , et neid enam kasutada ei saa . </s> <s> Või on õmblused nii nõrgad , et riideese laguneb . </s> </p>
<p> <s> Elektroonika puhul on enamik tarbijakaitsele esitatud kaebusi tingitud sellest , et masinad ei tööta . </s> </p>
<p> <s> <hi rend="rasvane"> Huvitavamaid küsimusi infotelefonile </hi> </s> </p>
<p> <s> • Minu lehm ei anna hästi piima . </s> <s> Kas tal on kuuekuuline garantii ? • Ostsin pudeli limonaadi , pool jõin ära , tundsin , et ei maitse , on liiga magus . </s> <s> Kas mul on õigus see poodi tagasi viia ? • Kas raamatul ja WC-paberil ei peagi olema eestikeelset kasutamisõpetust ? • Tellisin abikaasale tellinud pulma-aastapäevaks ühest postimüügifirmast kalli siidist voodipesukomplekti . </s> <s> Kui pakk oli kohal ja naine selle avas , olid seal sees hoopis Piilupart Donaldi piltidega sokid . </s> <s> Mida teha ? • Ma pole rahul sellega , kuidas mu lemmikseriaal lõppes . </s> <s> Kas tarbijakaitseamet ei saaks selle filmi lõppu muuta ? </s> </p>
<p> <s> <hi rend="rasvane"> Kuhu murega pöörduda </hi> </s> </p>
<p> <s> Tarbijakaitseamet tegeleb füüsilise isiku kaitsmisega . </s> <s> Ameti valdkonnad on kaubad , teenused , elamumajandus , elektrienergia , küte , vesi , kuid viimastes küsimustes on otstarbekam pöörduda kohaliku omavalitsuse poole , kellel on samamoodi probleemide lahendamise õigus . </s> </p>
<p> <s> Igas maakonnas on tarbijakaitse inspektor ning abi saab ka info- ja nõuandetelefonilt ( 0 ) 620 1707. </s> </p>
<p> <s> Kohaliku transpordi küsimustes pöörduda kohaliku omavalitsuse poole , ravimitega tegeleb ravimiamet ( 07 ) 374 140 , finantsteenused ja kindlustused käivad finantsinspektsiooni alla 668 0500. </s> </p></div3>
          <div3 type="artikkel"><head> Sada looma rapsipõllus </head>
<p> <s> <hi rend="kaldkiri"> 22.01.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Imavere jahimeeste talirapsipõllud on praegusel ajal ulukijälgedest lausa läbi pikitud </hi> </s> </p>
<p> <s> Sain võimaluse jahimeeste loomatoitmise ring kaasa sõita . </s> <s> Autokärus on oder ja hernes , hein , soolakivid , vaarikavihad , kaks kühvlit vilja kühveldamiseks . </s> <s> Ühe kohaliku aktsiaseltsi silohoidlas , mis teele jääb , on ulukite jaoks jäetud silo . </s> </p>
<p> <s> Kabiinis on Imavere jahimehed Mati Hõbemägi ja Endel Erm . </s> <s> Erm on olnud 30 aastat Imavere jahisektsiooni esimees . </s> <s> Käivad metsas kahekesi , sest nii jõuab rutem . </s> </p>
<p> <s> <hi rend="rasvane"> Toidunappus ajab jalule </hi> </s> </p>
<p> <s> Jahimehi pole jalule ajanud pakane . </s> <s> Imaveres käib lisasöötmine suurema osa aastast . </s> <s> Lumeajal on põhisõiduk traktor , tera ees ja käru järel . </s> <s> Sest ka loomadel on kergem käia mööda lahtiaetud teed . </s> </p>
<p> <s> “ Vihtasid ja heina saavad nad selle järgi , kuidas söövad . </s> <s> Vilja saavad iga viie päeva tagant ühe traktorikärutäie , see on kolm-neli tonni , ” ütleb Hõbemägi . </s> <s> Ta lisab , et see , kes räägib , nagu poleks metssigadele lisasöötmist tarvis , põhjendab omaenda laiskust või lollust . </s> </p>
<p> <s> Kui metskitsed saavad veel kusagilt lume alt kraapides toitu kätte , võivad sead juba hädas olla - kärss ei võta külmunud pinnasest enam läbi . </s> </p>
<p> <s> “ Võibolla metskitsedele võib külm ka liiga teha , kui sokul kusi kinni külmub või kui nad ei jaksa enam magamiskohta lumest paljaks kraapida . </s> <s> Sigade jaoks pole külm nii hull kui just toidunappus , ” räägib Hõbemägi . </s> </p>
<p> <s> Ta ütleb iga hetk , mis jäljed tee ääres on . </s> <s> Kord on põder , kord seakari , kord üksik kult . </s> <s> Siis tulevad talumeeste põllud , kus pole ühtki jäljerida . </s> <s> Sest jahimeeste põllud on lähedal . </s> </p>
<p> <s> “ Mis kõik võiks siin olla , kui meie lisasöötmise pooleli jätaks ! ” ütlevad mehed . </s> </p>
<p> <s> <hi rend="rasvane"> Kitsed lesivad sööklas </hi> </s> </p>
<p> <s> Imavere jahimeestel on kolmkümmend lisasöötmispaika , neist viisteist koos suure talirapsipõlluga . </s> </p>
<p> <s> Põld on nagu ära tambitud . </s> <s> Ühed päevased tampijad , üksteist metskitse , lesivad sealsamas põlluservas . </s> <s> Tõusevad auto tuleku peale püsti küll , aga mõni ei hakka vaeva nägemagi , lesib edasi . </s> </p>
<p> <s> “ Alles laupäeval said kuussada kilo ja juba otsas , ” imestab Mati Hõbemägi teraviljasõime juures . </s> <s> Vilja põhisööja on siga , kes eriliselt armastab hernest . </s> </p>
<p> <s> Kitse lemmik on taliraps . </s> <s> Siis tuleb kaer , heinaseemne puhastusjäätmed , vihad , lõpuks hein . </s> <s> Kusagile vahepeale jääb silo . </s> <s> Heina sööb kits viimases hädas , aga teisalt on see tal hea küljealune . </s> </p>
<p> <s> Muidugi sagivad loomade teraviljasõime ümber igasugused linnud . </s> <s> “ Sinikaelad tulevad , laskuvad kauhti lumme ja on seal oma viis minutit . </s> <s> Alles siis hakkavad sööma , ” räägib Mati Hõbemägi . </s> </p>
<p> <s> Metssead söövad järjekorras . </s> <s> Kui kult sööb , siis teised passivad . </s> <s> Kui emis sööb , ootavad nooremad . </s> </p>
<p> <s> “ Kui emis põrsastega metsast tuleb , võivad põrsad kõige ees välja tormata . </s> <s> Saavad siis paar suutäit ruttu võtta see aeg , kui emis alles metsaservas luurab , ” räägib Endel Erm . </s> </p>
<p> <s> <hi rend="rasvane"> Kogunemise paik </hi> </s> </p>
<p> <s> Talviti on loomade lisasöötmispaigad Imavere kandis metsaelanike kogunemiskohad . </s> <s> Haruldustest käib merikotkas , kelle jaoks üks jahimees selsamal päeval söötmispaika uue lehmakorjuse viib . </s> </p>
<p> <s> “ Põder on siitsamast läinud , ” uurib Hõbemägi jälgi . </s> <s> “ Kas läks nüüd mu puid noolima ? </s> <s> Mul on seal maarjakasekultuur . ” </s> </p>
<p> <s> Põdra toidulisa , soolakuid , on Imavere jahiseltsi 14 000ha jahimaa kohta kokku 80. </s> <s> Seal , kus jahimeeste enda metsamaa , on langetatud põtradele haabasid . </s> </p>
<p> <s> Ka lisasöötmispaigad ja rajatised asuvad enamasti jahimeeste maadel . </s> <s> Nii on vähem arusaamatusi . </s> </p>
<p> <s> Mehed ütlevad , et ainuke Eestis elav uluk , keda neil pole , on hirv . </s> </p>
<p> <s> Kiskjaid meelitavad söötmispaigad sööjate tõttu . </s> <s> Alles hiljuti on ilvesed magamise pealt suure soku ära võtnud . </s> <s> Jahimehed avastasid söömaaja soku jäänuste järgi . </s> <s> Läheme metsa alla jäänuste paika vaatama . </s> <s> Alles on veel vaid mõni karvatuust . </s> </p>
<p> <s> “ Nüüd on jälle hunti natuke rohkem . </s> <s> Eelmise aasta lõpu poole käis siitkandist kaksteist hunti läbi , üks seitsmene ja üks viiene kari , ” räägib Mati Hõbemägi . </s> <s> Just praegu on huntidel jooksuaeg . </s> </p>
<p> <s> Ilveseid on piirkonnas jälgede järgi kuus . </s> <s> Ühed käivad kolmekesi , teised kahekesi ja peale selle veel üksik loom . </s> </p>
<p> <s> “ Karu on siin ka , ” ütlevad mehed . </s> <s> Endistest jahilindudest on metsist ja tetre . </s> </p>
<p> <s> <hi rend="rasvane"> Jahindus on luksus </hi> </s> </p>
<p> <s> Mati Hõbemägi võtab mobiili ja räägib kellegagi , kes sõidab kusagil meie ees ja lükkab traktoriga rapsipõldudesse laiad teed sisse , et kitsed saaks lemmiktoitu paremini kätte . </s> </p>
<p> <s> Endel Erm paneb uusi vaarikavihtasid puuokste külge . </s> <s> “ Neid saab teha enne jaani ja pärast , kui uued võrsed tulevad . </s> <s> Vihtasid tehakse noortest võsudest . </s> <s> Vanu pole mõtet teha . </s> <s> Naised saaks ka vihaseks , sest vanadel okstel on marjad küljes , ” räägib ta . </s> <s> Ise tegi selleks talveks 650 vihta . </s> </p>
<p> <s> Ta ütleb , et vaarikavihtasid teevad paljud jahimehed . </s> <s> Sobiks ka nõgesevihad , aga neid on lihtsalt kehvem teha . </s> </p>
<p> <s> Talirapsipõldusid teevad nad viiendat aastat ja kavatsevad neid veelgi laiendada . </s> <s> “ Aga viljast on vaid väike osa enda kasvatatud . </s> <s> Ei jätkuks nagunii . </s> <s> Otstarbekam on osta , sest viljakasvatus nõuab liialt lisakulusid , ” seletab Mati Hõbemägi . </s> </p>
<p> <s> Ta tunnistab , et jahipidamine on suur luksus . </s> </p>
<p> <s> Iga soolaku peale läheb aastas kolm lakukivi . </s> <s> Imavere meeste soolakud on madalad puutüved , tipus puidust varras , kuhu soolakivi pistetakse . </s> <s> “ Soolaku juures käivad kõik . </s> <s> Peale põtrade ja kitsede ka sead , kes kipuvad puud alt närima , ” räägib Hõbemägi . </s> </p>
<p> <s> Mugeri põld on metsa sees ja siin läheb kolm korda rohkem toitu kui mõnes lagedamal asuvas söötmispaigas . </s> </p>
<p> <s> “ Kui siin kantslis õhtul istuda ja vaikselt vaadata , loeb kindlalt üle saja looma kokku . </s> <s> Umbes sada siga , paarkümmend kitse ja neli-viis põtra , ” kirjeldab Mati Hõbemägi . </s> </p>
<p> <s> Mugeri suurel rapsipõllul on nüüdki paarkümmend kitse . </s> <s> Eemale lendava linnuparve linde ei jõua kokku lugeda . </s> <s> Latvade kohal paar , vist oma lähenevaks kurameerimisajaks valmistuvat ronka . </s> <s> Põld on kitsede magamisasemeid täis . </s> </p>
<p> <s> <hi rend="rasvane"> Ajujaht on unustatud </hi> </s> </p>
<p> <s> Kui tahta kõik Imavere jahimeeste söötmiskohad läbi sõita , kuluks kaks päeva . </s> <s> Paigad on meeste vahel ära jaotatud . </s> <s> Igaüks teeb , kuidas jõuab . </s> <s> Loomade lisasöötmine käib jahimehe elu juurde . </s> </p>
<p> <s> “ Me laseme loomi palju , aga ei pea üldse ajujahti , ” räägib Mati Hõbemägi , seletades , et see oleks sama , kui ühel heal päeval minna oma lauta ja teha seal loomadele õudset säru . </s> </p>
<p> <s> Käib varitsusjaht ja valiklaskmine . </s> <s> Põllult loomi ei kütita . </s> <s> Hõbemägi räägib põhikarjast , mida hoitakse ja haiglasi loomi ära küttides ka kujundatakse . </s> </p>
<p> <s> Ta ei ole õhtud läbi põlluservas jahikantslis , et loomi jälgida , aga on neid filminud . </s> <s> Viimane meeldejäävam elamus oli tal istuda kaerapõllus , neljakümne aina lähemale tuleva metssea keskel . </s> </p>
<p> <s> Endel Erm jutustab , et temale oli viimatine elamus , kui neli emist ja 26 põrsast söötmispaigas sõid ja ta väga lähedale lasid . </s> </p>
<p> <s> Imavere metsseakarjad tunnevad end tugevalt . </s> <s> Mitu jahikoera on neid kimbutama minnes ise otsa saanud . </s> </p></div3>
          <div3 type="artikkel"><head> Turvas toidab jälle Puhjat </head>
<p> <s> <hi rend="kaldkiri"> 22.01.2003 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Mõne aasta eest huku äärel olnud Puhjas tehakse taas turbabriketti ja leitakse muidki elamisvõimalusi </hi> </s> </p>
<p> <s> Vinged pakasepügalad panevad Eestimaa ägama . </s> <s> Võrreldes nelja aasta tagusega on praegune talv köömes , leiavad puhjalased . </s> </p>
<p> <s> Toona rippus Puhja kohal ähvardav kirves : AS Sangla Turvas oli pankroti äärel , sest vihmane suvi ei lasknud turvast varuda . </s> <s> Vabriku seiskumine tõmmanuks kriipsu ka aleviku vee ja soojaga varustamisele . </s> </p>
<p> <s> Silme ees terendas must stsenaarium . </s> <s> Juba hiilisid ringi rahakohvritega mehed , et tehas vanarauaks osta . </s> <s> Mitut masti ametimehed ning 1999. aasta kuiv suvi suutsid kurjad plaanid siiski nurjata . </s> <s> Puhjalased pääsesid Oru ja Võhma traagilisest saatusest . </s> </p>
<p> <s> <hi rend="rasvane"> Peaaktsionäriks vanajumal </hi> </s> </p>
<p> <s> Täna on meel märksa muretum . </s> <s> Jagub tööd , leiba ja lootust homsele . </s> <s> Poes jagub ka ostjaid . </s> </p>
<p> <s> “ Toad on soojad , ” lausub kauplusest väljunud Tatjana Mihhailova . </s> <s> “ Aga selle eest tuleb ka maksta . </s> <s> Materiaalses mõttes elasime kümme aastat tagasi paremini . </s> <s> Töötasime abikaasaga briketitehases , jõudsime oma autot pidada . ” </s> </p>
<p> <s> Siis Mihhailova koondati . </s> <s> Nagu paljud teisedki . </s> <s> Pikka aega ei leidnud tööd . </s> <s> Nüüd käib Tartus tööl . </s> <s> Nagu paljud teisedki . </s> <s> Palk on kehv , aga tuleb leppida . </s> <s> Poeg on oma elu peal , tütar õpib ülikoolis . </s> </p>
<p> <s> “ Aga muidu pole elul viga , ” räägib keskeas naine . </s> </p>
<p> <s> “ Briketitööstuse eelisaktsiad on vanajumala käes , ” muigab ASi Sangla Turvas noor tegevdirektor Rait Abras . </s> <s> “ Viimane suvi oli väga ilus , turvast on väike reservgi . ” </s> </p>
<p> <s> Briketipress kolksubki järjest suurema hooga . </s> <s> 2001. aastal toodeti musti pätsikesi 28 000 tonni , mullu juba 41 000 tonni . </s> <s> Veerand toodangust jääb koduturule , ülejäänu rändab Rootsi . </s> <s> Ka tehasest välja kasvanud tütarfirma pakendatud kasvuturvas läheb valdavalt välismaale . </s> </p>
<p> <s> Veerandsada aastat töötanud turbatööstuse tsehhides on tolmu , müra ja kolinat . </s> <s> Tööd saab siin 140 inimest . </s> <s> Tehnika on veneaegne ja veab veel teist sama kaua välja . </s> <s> Kui õnnestub maardlaid laiendada . </s> <s> Selleks tuleks igal aastal investeerida rabadesse üle miljoni krooni ning osta või rentida eraomanikelt maad juurde . </s> </p>
<p> <s> Eesti briketi järele tõuseb välismaal järjest enam huvi . </s> <s> On neidki , kes tahaks tehast ära osta . </s> <s> “ Kosida saab ikka seda , kes valmis mehele minema . </s> <s> Täna toimetame ise , ” on Abras veendunud . </s> </p>
<p> <s> <hi rend="rasvane"> Vanade kõrvale tuleb uusi </hi> </s> </p>
<p> <s> “ Jamad on läbi , tehas töötab ja areneb , ” lausub Puhja vallavanem Vahur Jaakma . </s> <s> “ Aga haavata saamise oht on olemas ja vallavanema tool seetõttu tulisem kui mujal . ” </s> </p>
<p> <s> Kakskümmend aastat Puhjas elanud , varem majandis ja uutel aegadel ettevõtlusega tegelnud Jaakmast sai vallajuht sügiseste valimiste järel . </s> <s> Ta on üks väheseid uustulnukaid Lõuna-Eesti poliitikamaastikul . </s> </p>
<p> <s> “ Värsket verd oli vaja , ” sõnab energiast pakatav Jaakma ja lubab valla parema käekäigu nimel pühenduda projektide kirjutamisele . </s> <s> “ Regionaalarengu kavas on Puhjast juttu kui ümberstruktureerimisras-kustes monofunktsionaalsest asulast . </s> <s> Kui riik pani meid nimeliselt kirja , tuleb seda ära kasutada . ” </s> </p>
<p> <s> Peale riigisiseste tuleb peagi ka europrojekte vorpida . </s> <s> “ Selleks peavad aga omavalitsused seljad kokku panema , et saavutada vajalikud hüpermahud , ” tõdeb Jaakma . </s> <s> “ Eestis on selliseid kirjutajaid ühe käe sõrmede jagu . </s> <s> Üldse on Eesti ELi jaoks üks väiksemat sorti Pariisi eeslinn . ” </s> </p>
<p> <s> Praegu on vallas poolsada töötut . </s> <s> Jaakma tunnistab , et vald saab ettevõtluse arendamist vaid emotsionaalselt toetada , näidates üles huvi ja jagades infot . </s> </p>
<p> <s> Äsja võetigi majandusnõunikuna tööle kevadel EPMÜ lõpetanud Jaan Linnas . </s> </p>
<p> <s> Kuid pilt pole praegugi lootusetu . </s> <s> Vallas tegutseb ka selliseid mehi , kelle tooted-teenused nõutud Tartuski . </s> <s> Nii sööb pool linna Urmas Lutsu salateid-pasteeti-sülti . </s> </p>
<p> <s> Heino Kõrgeperv on kümme aastat Puhja mail põllumajandust arendanud . </s> <s> Tänaseks on tema OÜ Heko Põllust saanud tõeline mõis : haritavat maad 1350 ha , laudas 1400 notsut , palgal veerandsada töötajat . </s> </p>
<p> <s> “ Olen rukkifanaatik olnud , ” kõneleb Kõrgeperv . </s> <s> “ Saan temaga hästi läbi . </s> <s> Esimest aastat proovin ka rapsiga õnne . ” </s> </p>
<p> <s> SAPARDi toel ostis ta kombaini ja plaanib traktoriparki uuendada . </s> <s> Mees mõtleb ka Uula külaelu arendamisele - tema rajatud võrkpalliväljakul togitakse palli isegi talvel ! </s> </p>
<p> <s> Rämsis töökoja avanud Jaanus Tsetser on ettevõtluses alles roheline . </s> <s> Riigilt laokil hoone ostnud noormees kasis ja kohendas seda ning vahetas katuse . </s> </p>
<p> <s> Nüüd teeb ta seal välismaalt toodud autodele täispesu , vahatamist , õlivahetust . </s> <s> Ühe sõnaga : annab kaubandusliku välimuse . </s> </p>
<p> <s> Et ta teenus on kaks korda odavam kui Tartus , pole kundede vähesuse üle kurta . </s> <s> “ Põrandale tahaks plaadid panna ja tõstukid ning muud värgid sisse osta , ” unistab Tsetser . </s> <s> Esialgu ei tea ta veel , kust raha saada . </s> </p>
<p> <s> 502aastane Puhja kirik on Lõuna-Eesti vanemaid . </s> <s> Pealtnäha nagu tavaline maakirik ikka . </s> <s> Sisenedes võib aga auku kukkuda - kuri seen on põrandasse augud söönud . </s> <s> Vammikahjustust on märgata ka paksudel kivimüüridel . </s> </p>
<p> <s> Koguduse vaimulik Tiit Kuusemaa on murelik . </s> <s> “ Uus põrand nõuab miljonit . </s> <s> Oleme õnnetus seisus , nii-öelda hallis tsoonis . </s> <s> Kuigi asume Tartumaal , kuulume Valgamaa praostkonna alla . </s> <s> Igatseme Tartumaa alla . ” </s> </p>
<p> <s> Kiriku hädist seisu käis oma Puhja ringkäigu ajal vaatamas ka Tartu maavanem Jaan Õunapuu . </s> <s> Ta soovitas luua remondi jaoks rahakogumiseks fondi ning lubas maavalitsuse poolt seemnerahaks 5000 krooni . </s> </p>
<p> <s> <hi rend="rasvane"> Põrandaraha lootused </hi> </s> </p>
<p> <s> Nüüd ongi fond sündimas . </s> <s> Raha loodetakse saada annetustena eraisikutelt ja firmadelt , ära tahetakse kasutada ka riiklikud võimalused . </s> <s> Toimuma hakkavad heategevuskontserdid . </s> </p>
<p> <s> Keskealised ja vanemad mäletavad aga , kuidas 70ndatel surisesid kirikus kaamerad . </s> <s> Filmi “ Väike reekviem suupillile ” võtted tõid alevikku tuntud näitlejaid . </s> </p>
<p> <s> Kuid kunsti ohvriks langes ka kiriku sein . </s> <s> Et foon pidi olema valge , võõbati sein kähku lateksvärviga üle . </s> </p>
<p> <s> <hi rend="rasvane"> Tartlaste magamistoaks </hi> </s> </p>
<p> <s> Puhja asub Tartust paraja autosõidu kaugusel . </s> <s> Seepärast on linnarahvas hakanud endale siia kodusid rajama . </s> </p>
<p> <s> Maalilise Kavilda ürgoru serval asuvas Mõisanurme külas on peaaegu prominentide paraad . </s> <s> Nimekad tulijad on kergitanud kinnisvara hinnad miljoni piirimaile . </s> </p>
<p> <s> Ärimeeste kõrvale on tulnud ka vaimuinimesi . </s> <s> Nagu EPMÜ uus rektor Alar Karis . </s> <s> Hommikuti näeb Mõisanurme rahvas aias kitsi ja rebaseid jooksmas . </s> </p>
<p> <s> Vahur Jaakmal pole midagi selle vastu , et tartlased Puhjas magamas käivad ja maksud siia jätavad . </s> <s> “ See on iga vallavanema unistus , ” sõnab ta , lai naeratus näol . </s> </p></div3>
          <div3 type="artikkel"><head> Riinimanda ja mandariinid </head>
<p> <s> <hi rend="kaldkiri"> 22.01.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Raplas tegutseb koolikoor , kus saab laulda iga õpilane , kes selleks soovi avaldab </hi> </s> </p>
<p> <s> Jaanuaris tähistas oma 10. aastapäeva Riinimanda koor . </s> <s> Tervitajad kinkisid palju mandariine . </s> </p>
<p> <s> Ent see pole nii tähtis kui koor ise ( õieti koorid , sest vastavalt vanuserühmale on neid mitu ) , mis tegutseb Rapla ühisgümnaasiumi juures ja on isemoodi nähtus . </s> </p>
<p> <s> Koor kujutab endast seltsingut , moodsamalt öeldes teatud sünergia tekitajat , mõjudes mõnusalt ja mingil määral head uudishimu tekitavalt ka ringist väljaspool olijaile . </s> </p>
<p> <s> Dirigent Urve Uusberg on kunagi öelnud , et niisuguste ettevõtmiste alustamise jõulisim motiiv on oma laps . </s> <s> Riinimanda mõte tuli tal , dirigendi- ja psühholoogidiplomiga naisel , seoses esimese poja Anderoga , kui see kooli läks . </s> <s> Nüüd on kõik kolm poega ka koorilapsed . </s> </p>
<p> <s> <hi rend="rasvane"> Miks koori minnakse ? </hi> </s> </p>
<p> <s> <hi rend="rasvane"> Sander Jürjens ( V kl ) </hi> : Ma olen laulnud väikesest peale . </s> <s> Riinimandasse soovitas muusikaõpetaja . </s> <s> Ka vanem vend , kes ise kooris laulab , ütles , et seal on väga tore . </s> </p>
<p> <s> Minu meelest on toredamgi , kui esialgu oskasin arvata . </s> <s> Kõik on väga sõbralikud ja saab end vabalt tunda . </s> <s> Meil pole nii , et laulad proovis kaks tundi jutti . </s> <s> Loodan kooris kooli lõpuni laulda . </s> </p>
<p> <s> <hi rend="rasvane"> Kaisa Kuusemets ( V kl ) </hi> : Olin varem mudilaskooris . </s> <s> Riinimandasse kutsusid sõbrad . </s> <s> Peale võimaluse laulda on seal hea seltskond . </s> <s> Saab nalja ja koos on huvitav olla . </s> </p>
<p> <s> <hi rend="rasvane"> Sirlen Rekkor ( VI kl ) </hi> : Ma ei oskagi öelda , miks läksin . </s> <s> Urve oli ka mu muusikaõpetaja ja mulle meeldib laulda . </s> <s> Kooris on väga tore . </s> <s> Urve valib jumala ilusaid laule ja on väga hea õpetaja . </s> </p>
<p> <s> <hi rend="rasvane"> Mida koor on andnud ? </hi> </s> </p>
<p> <s> <hi rend="rasvane"> Kadri Kaljumets ( X kl ) </hi> : Loomulikult on koor arendanud väga palju muusikalist külge . </s> <s> On andnud oskust teistega arvestada ja teisi mõista . </s> <s> See on noorele inimesele küllaltki raske õppida . </s> <s> Koor aitab ka vaba aega sisustada , me vähemalt ei lähe käest ära . </s> </p>
<p> <s> Koori laulma minek on olnud mu elu parim otsus , kavatsen laulda kooli lõpuni ja ma isegi ei kujuta ette , mis siis saab . </s> <s> Õhkkond kooris on väga hea . </s> <s> Loomulikult on lahkarvamusi jms ka , aga see on ju tavaline . </s> </p>
<p> <s> Minu arvates laulab Riinimandas meie kooli paremik . </s> <s> Mu tutvused on ka sealt pärit , vaevalt et ilma koorita nii paljudega suhtleksin . </s> </p>
<p> <s> <hi rend="rasvane"> Meribel Müürsepp ( X kl ) </hi> : See on mu peaaegu ainus koorikogemus . </s> <s> Seal ma alustasin ja tänu sellele hakkasin ka soololauluga tegelema . </s> <s> Kooris on hästi tore seltskond . </s> </p>
<p> <s> Kui mind valiti muusikali “ Miss Saigon ” osatäitjaks , siis kõik kallistasid ja õnnitlesid mind ja olid väga rõõmsad . </s> <s> Kavatsen Riinimandas laulda kooli lõpuni . </s> </p>
<p> <s> <hi rend="rasvane"> Millest koorita ilma oleksite ? </hi> </s> </p>
<p> <s> <hi rend="rasvane"> Nele Kuldkepp ( Tartu ülikooli II k psühholoogiatudeng ) </hi> : Laulsin Urve juures teisest klassist gümnaasiumi lõpuni . </s> <s> Sain sealt laulupisiku ja armastuse (koori)muusika vastu kogu eluks . </s> </p>
<p> <s> Mõnes mõttes on koorilaul ju kui enesedistsipliini mõõtepulk : iga nädal on proovid , peab arvestama teiste lauljatega , peab laule õppima ( ka kodus ) . </s> </p>
<p> <s> Urve juures lauldes sai oluliseks kooris valitsev õhkkond . </s> <s> Kujunes nagu nii välja , et enamik kooli aktiivsemaid noori koondus Riinimanda kooridesse . </s> <s> Need olid inimesed , kes peale laulmise jõudsid teha ka kõike muud : näidelda , väidelda , sportida jne. </s> </p>
<p> <s> Raske on seletada , mis on selle erilise õhkkonna põhjuseks . </s> <s> Ehk see , et Urve ei toonitanud kunagi : me peame minema konkurssidele võitma . </s> <s> Oluline oli protsess ja see , et ise olime rahul . </s> <s> Selles kooris on ka mittelauljad laulma hakanud . </s> </p>
<p> <s> Ma arvan , et koorita poleks mu elu kooliajal ( ja praegugi ) nii variatsiooniderikas olnud . </s> <s> Koorilaulu kaudu teatud mõttes on tekkinud elus olulised väärtused , nagu teistega arvestamine , oskus koostööd teha . </s> </p>
<p> <s> <hi rend="kaldkiri"> Last but not least </hi> on selle koori taga üks inimene - Urve . </s> <s> Ta on mõnes mõttes olnud nagu teine ema , kes on aidanud , ning kellega me oleme riielnud ja leppinud . </s> <s> Ta on näinud mind kasvamas ja olnud toeks . </s> <s> Ma kujutan ette , et ta mängib paljude lauljate elus olulist rolli . </s> </p>
<p> <s> <hi rend="rasvane"> Andero Uusberg ( Tartu ülikooli IV k psühholoogiatudeng ) </hi> : Koori iseloomustas kaks igi-sotsiaalteaduslikku märksõna : sünergia ja protsessikesksus . </s> </p>
<p> <s> Sünergia tähistas kogu seda kollektiivse loomingu lugu ehk siis mina kui mitte-nii-tugev laulja sain koos kooriga teha asju , mida ma üksi mingil juhul poleks suutnud ( mõtlen muusikalisi kogemusi , interpreedileiva proovimist ja ka tulemusi ) . </s> </p>
<p> <s> Ehk siis koorilaul on ju ilus kujund meeskonnatööst üldse ( suur hulk inimesi teeb koordineeritult pikalt kätteõpitud asja ) . </s> <s> Ja riinimandad on andnud võimaluse seda kujundit omal nahal kogeda . </s> </p>
<p> <s> Protsessikesksus tähendab midagi rohkem Urvele iseloomulikku ehk et peamine eesmärk ei olnud konkursitulemused ega isegi publikumenu . </s> </p>
<p> <s> Ilma Riinimandata poleks ilmselt kogemust , et väga lahe on anda kontserti Kuressaare linnuses paarile linnakodanikule , reisil kaasas olnud saatjatele ja bussijuhile . </s> </p>
<p> <s> Minu jaoks oli koor muidugi asendamatu arendaja , milleta mind Tartu ülikooli kammerkoori poleks mingil juhul vastu võetud . </s> </p>
<p> <s> <hi rend="rasvane"> Regina Fedotova ( eraakadeemia Nord II k marketingi- ja reklaamitudeng ) </hi> : Kui ei oleks olnud Riiniman-dat , ei oleks ma kindlasti selline , nagu olen nüüd ehk siis suhteliselt iseseisev ning vastutustundlik . </s> <s> Just seda on Urve meile õpetanud . </s> </p>
<p> <s> Kooliajal olin suht püsimatu , käisin 11 aasta jooksul läbi kõikvõimalikud ringid , kuid ei suutnud kusagil pikalt vastu pidada . </s> <s> Kooris käisin aga kogu aja . </s> </p>
<p> <s> Kui nüüd aastapäeval kokku saime ja sõpradega Urve juhendamisel taas laulsime , sain aru , kuidas sellest puudust olen tundnud . </s> </p>
<p> <s> <hi rend="rasvane"> Kas ema kooris on kergem või raskem kui mõne teise dirigendi käe all ? </hi> </s> </p>
<p> <s> <hi rend="rasvane"> Pärt Uusberg </hi> : Pluss on see , et on hea koos reisida , paljudes asjades saad ise nõu anda , tead asjadest varem jne. </s> <s> Miinus on , et kõik arvavad , nagu peaks koorijuhi poeg kõike teadma , küsitakse igasugust infot . </s> </p>
<p> <s> <hi rend="rasvane"> Uku Uusberg </hi> : Ema kooris on kergem see , et kui millestki aru ei saa , saad alati küsida . </s> <s> Tunnen seal end ka vabamalt , mis muidugi võib ohtlik olla , kui lähen liiga vabaks . </s> </p>
<p> <s> Raske on see , et sulle läheb korda kõik , mis toimub . </s> <s> Mõnes teises kooris muretsed vaid enda partii pärast , aga ema kooris kõige pärast . </s> <s> See on niisugune enda hinge asi . </s> </p>
<p> <s> <hi rend="rasvane"> Andero Uusberg </hi> : Raskem , ma arvan . </s> <s> Minul vähemalt oli . </s> <s> Sest oli ikka päris palju rollikonflikte teljel lõbus sõber , teismeline ja poeg . </s> </p>
<p> <s> <hi rend="rasvane"> Kas igaüks võib hakata laulma ? </hi> </s> </p>
<p> <s> <hi rend="rasvane"> Urve Uusberg </hi> : Igaühel , kes tõsiselt tahab , on võimalus areneda laulma . </s> <s> Lastekooris teeme nendega , kes nii-öelda viisi ei pea , eraldi tööd . </s> <s> Minu kogemus on , et neid , kes ikka laulma ei hakka , on väga vähe , kogu selle pika aja jooksul ehk kolm last 500-600 hulgast . </s> </p></div3>
          <div3 type="artikkel"><head> Perearstid kaovad maalt </head>
<p> <s> <hi rend="kaldkiri"> 22.01.2003 <bibl> <author> Rein Raudvere </author> </bibl> </hi> </s> </p>
<p> <s> <hi rend="rasvane"> Seadus jätab valla perearstita , sest vanusepiiri punkt ei luba kogenud arstil tööd jätkata </hi> </s> </p>
<p> <s> 14. jaanuaril kukkus läbi Võrumaa Varstu ja Võru valda perearstide leidmise konkurss . </s> <s> Ei leidunud ühtki soovijat . </s> <s> Täitmata on ka hiljuti Haanja vallast lahkunud perearsti koht . </s> </p>
<p> <s> <hi rend="rasvane"> Vanusepiir takistab </hi> </s> </p>
<p> <s> Ehkki maapiirkondades on perearstidest üha suurem puudus , ei luba tervishoiuteenuste korraldamise seadus sel alal töötada , kui arstil on 65 ette löönud . </s> </p>
<p> <s> Võru valla perearstil Eevi Jõgaril saab vanusepiir täis 7. veebruaril . </s> <s> Samal päeval lõpeb ka leping haigekassaga . </s> <s> Kuna konkurss luhtus , jääbki perearsti koht nüüd tühjaks . </s> </p>
<p> <s> “ 65. eluaasta tsensus on ütlemata loll väljamõeldis , ” siunab Kääpa küla mees Valter Kala . </s> </p>
<p> <s> Mitukümmend aastat Jõgarit oma tohtriks pidanud Kala ei suuda mõista , miks seadus keelab suurte kogemustega ja kõrgelt hinnatud perearstil edasi töötada . </s> <s> Õigem oleks ju lasta eakal arstil edasi olla kui et üldse ilma jääda . </s> </p>
<p> <s> “ Imelik mõelda , et olen pensionär , ma ise küll end sellena ei tunne ega taha jääda ka koju istuma , ” arutleb Jõgar , kes meelsasti jätkaks oma tööd . </s> </p>
<p> <s> Jõgaril on nimistus üle 1500 inimese , suures osas vanem rahvas , kes sagedasti arstiabi vajab . </s> <s> Paljud neist kutsuvad teda koju , kuna pole võimelised arsti vastuvõtule ise tulema . </s> <s> Kuigi töökoormus on suur , ei pea ta seda üle jõu käivaks . </s> </p>
<p> <s> Valter Kala kuulis paari kuu eest Ameerika Häälest intervjuud ühe 100aastase USA senaatoriga , kes viimastel Senati valimistel omal algatusel enam ei kandideerinud . </s> </p>
<p> <s> Ätt ütles intervjuus , et on pool sajandit juba senaator olnud , samm töntsiks jäänud ja ei viitsi enam . </s> <s> “ Aga USA seadused teda edasisest senaatoritööst loobuma ei sundinud ! ” nendib Kala . </s> </p>
<p> <s> Maasekretär Krista Paali sõnul oleneb inimesest , kas ta 65aastasena on perearstina suuteline oma piirkonda teenindama ja kodudes käima või ei . </s> <s> Üksnes spetsialistid saavad hinnata , kas selles vanuses arst on võimeline oma tööd tegema . </s> </p>
<p> <s> “ Kuna seadus aga keelab praegu ilma eranditeta vanemalt töötamise , ei saa me ka kellelegi pikendust anda , ” lisas Paal . </s> </p>
<p> <s> Maasekretär usub , et perearstita jäänud valdades inimesed siiski teenindamata ei jää . </s> <s> Uue konkursini püütakse leida neisse kohtadesse ajutiselt asendusarstid . </s> </p>
<p> <s> Ka on kaalumisel perearstita jäänud piirkonnad jagada naabervaldade perearstide vahel ära , kui nood sellega nõustuvad . </s> </p>
<p> <s> Võimalik , et uue perearsti leidmiseni Võru vallas saab Jõgar ajutise asendamise õiguse . </s> </p>
<p> <s> Eevi Jõgari enda sõnul peletab arste maalt madal töötasu . </s> <s> “ Miks peakski noor inimene tulema pärast ülikooli lõpetamist maale tööle , et teenida kõigest 4000-5000 krooni kuus , kui linnas teenib rohkem , ” küsib ta . </s> </p>
<p> <s> <hi rend="rasvane"> Pearahasüsteem nöögib maarahvast </hi> </s> </p>
<p> <s> Kahjuks ei tee pearahasüsteem vahet perearstil linnas või maal . </s> <s> Maa-arstil on tihtipeale hoolealuste nimistu väiksem , nende keskmine vanus aga linlaste omast kõrgem , seepärast on nad ka tõbisemad . </s> <s> Hajaasustus tõstab omakorda sõidukulusid . </s> <s> Nii ei teeni perearst maal sageli isegi vett leiva sisse . </s> </p>
<p> <s> Paljud perearstid on läinud välismaale . </s> <s> Jõgarile tundub , et ülikool koolitabki praegu tohtreid peamiselt välismaa jaoks . </s> </p>
<p> <s> “ Kui oleks noor , läheks võibolla samamoodi , välismaal on teenistus võrratult parem , ” püüab kogenud tohter Eevi Jõgar ka noortest aru saada . </s> </p>
<p> <s> <hi rend="rasvane"> Eesti Perearstide Seltsi esimees Madis Tiik : </hi> </s> </p>
<p> <s> Kui 65aastasele perearstile uut asemele ei leita , oleks õige olemasoleva arsti lepingut aasta kaupa pikendada . </s> </p>
<p> <s> Iga üksikjuhtum tuleks omavalitsuse , maakonna ja kohaliku haigekassa tasandil läbi arutada . </s> <s> Kui ikkagi uut ei leita , on igal juhul parem , kui jätkab eelmine arst , vaatamata sellele , et seaduse järgi ta nagu jätkata ei saaks . </s> </p>
<p> <s> Oleme teinud sotsiaalministeeriumile ettepaneku perearstide vanusepiiri tõsta või kaotada . </s> <s> Ega me paari aasta eest peremeditsiini arengukava koostades osanud kõiki tendentse hinnata . </s> <s> Arvasime , et aastaks 2003 on meil piisavalt perearste . </s> <s> Läks teisiti . </s> <s> Süvenenud on tendents mujale , eriti välismaale tööle minna , ja nii polegi meil arste piisavalt . </s> </p>
<p> <s> Väiksema elanike arvuga piirkondades ei taga haigekassa finantseeritav pearahasüsteem arstile normaalset sissetulekut . </s> <s> Ka ei arvestata seejuures inimeste hajutatust maal . </s> <s> Nii lähevadki arstid meelsamini tööle linna , kus saavad endale täismõõdulise nimistu ja mitmete teenuste näol veel lisagi teenida . </s> </p>
<p> <s> Kuna maal on nimistu tihti väiksem ja selles vanemad inimesed , siis on nad ka haigemad . </s> <s> See kõik suurendab perearsti ravikulusid . </s> <s> Perearsti sissetulekuid vähendab paljudes kohtades ka suur töötute arv . </s> </p>
<p> <s> Kahtlemata on maal töötavad perearstid oma linnakolleegidest selgelt kehvemas seisus . </s> <s> Seepärast on kümned perearstide kohad täitmata . </s> <s> Mitte ainult Võrumaal . </s> </p></div3>
          <div3 type="artikkel"><head> Huvi välismesside vastu püsib </head>
<p> <s> <hi rend="kaldkiri"> 22.01.2003 <bibl> <author> Heiki Raudla </author> </bibl> </hi> </s> </p>
<p> <s> <hi rend="rasvane"> Eesti riik kannab kuni poole välismaa põllumajandus- ja toidumessidel osalemise kuludest </hi> </s> </p>
<p> <s> Kuigi toidukaupade müüki välisturgudel takistavad nii turukaitsemehhanismid kui ka ülitihe konkurents , püsib Eesti ettevõtetel huvi rahvusvahelistest toidu- ja põllumajandusmessidest osa võtta . </s> </p>
<p> <s> “ Grüne Woche , AgroBalt , Sial ja Anuga , ” loetles Eesti Põllumajandus-Kaubanduskoja infotalituse spetsialist Ene Kärner üles põllumajandus- ja toidumessid , millest Eesti toiduettevõtted tänavu väga suure tõenäosusega osa võtavad . </s> <s> “ Võimalik on ka mõnele Vene messile minek . ” </s> </p>
<p> <s> <hi rend="rasvane"> Tallegg panustab Balti riikidele </hi> </s> </p>
<p> <s> Ettevõtete huvi messide vastu on Kärneri sõnul siiski vahelduv , sest loodetud kasu jääb tihti tulemata . </s> <s> Näiteks eksport euroliitu takerdub ekspordiloa puudumise , samuti tootmisvõimsuse taha : ei suudeta pakkuda korraga nii palju , kui kaupluseketid nõuavad . </s> <s> “ Grüne Wochel osalemisel on aga pigem poliitiline kui majanduslik tähendus , ” lisas ta </s> </p>
<p> <s> Viimaste aastate innukamad messidel osalejad on näiteks Tallinna Piimatööstus , E-Piim , Onistar , Sagro , Vastse-Kuuste Lihatööstus , Villem Lihakaup , Võru Juust , Tallegg ja Eesti Kalaliit . </s> </p>
<p> <s> Munade ja linnuliha tootja AS Tallegg on viimasel kaheksal aastal osalenud AgroBaltil Leedus ning alates aastast 1996 Riga Foodil Lätis ning eksport nendesse riikidesse on kasvanud . </s> </p>
<p> <s> “ Kuna Riga Foodi peetakse Baltimaade suurimaks toiduainete messiks , on tõenäoline , et seal leiab uusi kontakte mujaltki kui Lätist , ” ütles Talleggi turundusjuht Kristi Männik . </s> </p>
<p> <s> Männik lisas , et kui Riga Foodil on ettevõtet esindanud kohalik tütarfirma , siis AgroBaltil on oma toodangut põllumajandus-kaubanduskoja ühisstendil eksponeeritud . </s> <s> “ Välismessidele minek on ettevõtte jaoks kulukas , ühisstendiga hoitakse kulusid kokku ja nii saavad messidel osaleda ka need , kes muidu peaksid üldse loobuma . ” </s> </p>
<p> <s> <hi rend="rasvane"> Kalaliit : Messid on hädavajalikud </hi> </s> </p>
<p> <s> Eesti Kalaliit võttis mullu osa kaheksast rahvusvahelisest toidu- ja kalandusmessist Belgias , Prantsusmaal , Saksamaal , Leedus , Poolas ja Hiinas . </s> <s> Kalaiidu tegevdirektor Valdur Noormägi peab neist tähtsaimaks Europen Seafood Expositionit Brüsselis . </s> </p>
<p> <s> “ Brüsselis oleme olnud väljas kolm viimast aastat , tänavu mais läheme uuesti , ” ütles ta . </s> <s> “ Grüne Woche on rohkem laat , selle vastu pole kalatööstustel suurt huvi . </s> <s> Messlaadad pole andnud loodetud tulemusi . ” </s> </p>
<p> <s> Kalaliidu juht on veendunud , et messid on kontaktide loomiseks , uute toodete ja tehnoloogia nägemiseks , samuti lobby tegemiseks hädavajalikud . </s> <s> “ Kui oled ainult kodus , jääd välismaa konkurentidest maha . </s> <s> Algul käidi rohkem nagu turismireisil , muuseas külastati ka messi . </s> <s> Selline suhtumine on igavik , raha raiskamine , ” sõnas ta . </s> </p>
<p> <s> Kalaliit tahab tänavu osaleda ka ühel Moskva messil , et Eesti kaubamärgid venelastel meeles püsiks . </s> <s> “ Kuigi Venemaal on Eesti kalatoodete vastu suur huvi , ajavad topelttollid Eesti toodete hinna venelaste jaoks liiga kõrgeks , ” lausus Noormägi . </s> <s> “ Olukorda kasutavad ära lätlased ja poolakad . ” </s> </p>
<p> <s> <hi rend="rasvane"> Lihaliit : saame läbi messideta </hi> </s> </p>
<p> <s> Eesti Lihaliidu tegevdirektor Peeter Grigorjev nentis , et lihaliit pole rahvusvahelistel messidel viimasel paaril aastal enam osalenud . </s> <s> “ 2000. aastal otsustas juhatus mitte enam välja minna . </s> <s> Mess on eeskätt reklaamüritus . </s> <s> Pole mõtet end reklaamida , kui puudub võimalus oma toodangut müüa , ” rääkis ta . </s> </p>
<p> <s> Kuna nüüd taotlevad mitmed Eesti lihatöötlejad eurotunnustust ja luba euroliitu müüa , tuleb jaanuari lõpul juhatus taas kokku , et otsustada , kas hakata jälle Euroopa messidel käima . </s> </p>
<p> <s> “ 1999. aastal olime suure väljapanekuga Grüne Wochel , ” meenutas Grigorjev . </s> </p>
<p> <s> “ Eesti lihatooted meeldisid inimestele . </s> <s> Kui aga küsiti , kust neid osta saab , siis tuli öelda , et tulge Eestisse ja ostke sealt , ” rääkis Grigorjev . </s> </p>
<p> <s> Villem Lihakaup AS on seni ainus Eesti lihakäitleja , kellel on õigus eksportida liha euroturule . </s> <s> Ettevõtte juhi Kalev Villemi sõnul leitigi Eesti ulukilihale Rootsis turg tänu messidel osalemisele . </s> <s> Tänavu võtab Villem Lihakaup AS osa Grüne Wochest , mullu oktoobris käidi Pariisis Siali messil : ikka selleks , et uusi kontakte leida . </s> </p>
<p> <s> Kuna messidel osalemine on kallis lõbu , katab riik igal aastal kuni poole kuludest , kusjuures alates eelmisest aastast on messide valik ja finatseerimine põllumajandusministeeriumi töö . </s> </p>
<p> <s> <hi rend="rasvane"> Tänavune toetus selgumata </hi> </s> </p>
<p> <s> Tänavust toetussummat ministeerium veel öelda ei soovinud , mullu oli see 2 miljonit krooni . </s> <s> “ Eelmise aastaga võrreldes ei tohiks suuri muutusi tulla , ” sõnas põllumajandusministeeriumi põllumajandussaadusi töötleva tööstuse ja kaubanduse osakonna juhataja kt Tauno Lukas . </s> </p>
<p> <s> Noormägi sõnul kannavad suurema osa messikuludest ettevõtted , tuues näiteks , et eelmisel aastal toetas riik European Seafood Expositionil osalemist 500 000 krooniga , millest ei jätkunud isegi pinna üürimiseks . </s> <s> “ Messi eelarve oli 1,2 miljonit krooni , esindatud oli 13 firmat , ” rääkis ta . </s> </p></div3>
          <div3 type="artikkel"><head> Kui mett ei ole , käib kama küll </head>
<p> <s> <hi rend="kaldkiri"> 22.01.2003 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Eesti väljapanekult messil Grüne Woche küsiti tava kohaselt mett , saadi aga hoopis kama </hi> </s> </p>
<p> <s> “ Eelmiste aastate järgi küsitakse mett , saksa messikülastaja on hea mäluga . </s> <s> Aga mett pole , ” ütleb 20 aastat Berliinis elanud ja seal tõlgina töötav Liina Kippling , kes koos 17aastase tütrega messil väsimatult vorstikesi küpsetab ja jooke valab . </s> </p>
<p> <s> Küll on messil kama ja ASi Cibus müügijuhil Karin Lindmaal seetõttu käed tegemist täis : vaja on kamakäkikesi kokku veeretada ning samal ajal kamajooki ja retsepte pakkuda . </s> <s> Kama on Eesti , kefiir Saksamaa oma , maksab 0,5 -0,6 eurot liiter . </s> </p>
<p> <s> Sakslane mekib kama ja ütleb kohe , kas meeldib või mitte . </s> <s> “ Palju on siin neid , kes pole harjunud kefiiri ja hapupiima jooma . </s> <s> Aga kellele meeldib , ostab pakikese prooviks kaasa , ” on Lindmaa esimesed tähelepanekud . </s> </p>
<p> <s> Kamapakk maksab messil 1 € . </s> </p>
<p> <s> Minekut on ka A.Le Coqi heledal õllel . </s> <s> Vaata et tuleb puudugi . </s> <s> Lisaks on lettidel Eesti vorstid-juustud ja kohukesed . </s> </p>
<p> <s> Rahvamuusikat esitavad Eesti stendil Kait Tamra , Aldo Järve ja Peep Raun . </s> <s> Mullu oli Eesti naabruses iiri ansambel , tänavu neid aga pole . </s> <s> Küll on juba viiendat aastat tulnud eesti muusikutele kaasa elama ja laulma Baieri pillimehed oma ligi neljameetriste pasunatega . </s> <s> Nemad mett ei küsi , aga aktiivseim moosekant saab Eesti esindajalt suudluse . </s> </p>
<p> <s> <hi rend="rasvane"> Zürichi lehm laseb nüssa </hi> </s> </p>
<p> <s> Šveitsi Zürichi piirkonna põllumehed on toonud messile lehma , keda iga soovija minuti jooksul lüpsta saab . </s> <s> Kes jõuab minutiga rohkem kui kilo piima kumminisadest välja pigistada , saab kopsaka auhinna , teised väiksema - rullnokamütsi . </s> </p>
<p> <s> Üks nelja-aastane poisike saab ema ja vanaema ergutusel piimajoad lüpsikusse voolama ja on selle üle uhke . </s> </p>
<p> <s> Eks selline vigur ole mõeldud selleks , et noored ei unustaks : lehmad ei anna margariini , vaid piima . </s> </p>
<p> <s> <hi rend="rasvane"> Sojapiim Amuuri äärest </hi> </s> </p>
<p> <s> Venemaalt Amuuri äärest on messil firma sojast valmistatud piimaga . </s> <s> Tähelepanelik ostja toob selle tagasi : realiseerimisaeg näitab , et kaup on vana . </s> </p>
<p> <s> “ See on markeerija viga , kaup on korralik , ” püüab vene mees seletada ja pakub asemele teist pakki . </s> <s> Sellegi müügikuupäev on ammu möödas . </s> <s> Pagan seda teab , Amuuri mees piimakombinaadis valmistatud sojapiimaga on messil esimest korda . </s> </p>
<p> <s> Amuuri ääres olevat lehmi vähe ja nende piimast ei jätku . </s> <s> Sojapiim on pärispiima asendaja oma piirkonna rahva jaoks , ekspordi peale pole mõeldud . </s> </p>
<p> <s> Muide , sojapiima valmistatakse ka Ida-Virumaal , kuid tema tervistavast mõjust on vähe räägitud . </s> </p>
<p> <s> <hi rend="rasvane"> Lehmad vajavad ministrit </hi> </s> </p>
<p> <s> Saksamaa põllumajandusministrit Renate Künastit jätkub eri hallidesse . </s> <s> Noored kannavad särke kirjaga “ Kühe brauchen Künast ” ( lehmad vajavad Künastit - toim ) . </s> <s> Just noortele on suunatud Künasti sõnum tervislikust toidust ja keskkonnahoiust . </s> </p>
<p> <s> Künasti idee on tõsta kogu Saksamaal bioloogiliselt puhaste toiduainete osa 20 protsendini . </s> <s> Selleks on loodud 200 näidistalu . </s> </p>
<p> <s> Suur osa talunikke peab aga seda mõtet utoopiaks . </s> <s> “ Inimeste sissetulekud peavad olema väga kõrged , et neid osta . </s> <s> Bioloogiliselt puhaste toiduainete ostjaid ei tule üle nelja-viie protsendi , ” kinnitab Berliinist 60 km kaugusel asuva bioloogilise tootmisega ettevõtte Jahnsfelder Landhof omanik Walter Procnow . </s> </p>
<p> <s> Puhast teravilja , lihaveiseid ja sigu kasvatav mees on oma toodetele turu otsimisega palju vaeva näinud ja tänu Berliini lähedusele hakkama saanud . </s> </p>
<p> <s> <hi rend="rasvane"> Foorum jäi vastuseid võlgu </hi> </s> </p>
<p> <s> Iga-aastane foorum “ Ida-lääs ” oli seekord Euroopa Liidu põllumajanduspoliitikast üleilmastumise pingemaastikul . </s> </p>
<p> <s> Hulk küsimusi jäi aga lahendamata . </s> <s> Näiteks ei saanud Ukraina asepeaminister Leonid Kosatšenko vastust küsimusele , millised võimalused oleks Ukrainal kaubavahetuseks ELi riikidega . </s> <s> “ Meie asepeaminister esines märksa kindlamalt kui kolm aastat tagasi , aga täna ta oma küsimustele selget vastust ei saanud , ” kommenteerib Ukraina ajakirjanik Juri Mihailov . </s> </p>
<p> <s> Vastust ei saanud , pealegi pidi Franz Fischler , kellele enamik küsimusi suunatud , tõttama lennukile . </s> </p>
<p> <s> Põllumajandusministeeriumi nõuniku Ants Laansalu sõnul ei kuulnud ta Ameerika esindaja sõnavõtus kordagi sõnu 'keskkond' , 'keskkonnaohutus' ja 'toiduohutus' . </s> </p>
<p> <s> Saksa minister Renate Künast ja eurovolinik Franz Fischler rõhutasid korduvalt : toota tuleb nii , et maastik ja keskkond säilib ning oleks tagatud toiduohutus . </s> </p>
<p> <s> Eesti osalemine Grüne Wochel on põhiliselt Eesti Põllumajandus-Kaubanduskoja ( EPKK ) korraldada . </s> <s> “ Meil on püsiv abiliste koosseis , mõni tuleb isegi oma puhkuse ajast messile , sest talle meeldib , ” ütleb EPKK juhatuse esinaine Ester Tuiksoo . </s> <s> “ Hea , kui tuleb värsket jõudu juurde . ” </s> </p>
<p> <s> Vähemalt üks Riigikogu liige on saanud mahti tulla Berliini grüünetama : Rapla mees Tiit Tammsaar . </s> <s> Pressikeskuses üles riputatud fotol on ta mahtunud Saksa põlluministri Renate Künastiga ühe pildi peale . </s> <s> Kuigi pilti teha on messil keeruline - rahvas kogu aeg liikvel . </s> </p>
<p> <s> Läti põllumajandusminister Marins Roze , tema Leedu kolleeg Jaronimas Kraujelis , Eesti põllumajandusminister Jaanus Marrandi ja kuue Saksamaa liidumaa põllumajandusministrid koos saatjatega ning Eesti arvukas esindus on hoos - käimas on meie ministri vastuvõtt . </s> <s> Kõned , kingitused ja toostid . </s> <s> Minister Jaanus Marrandi on nagu kohmetu koolipoiss , kui keegi fotograaf talle mõlemasse kätte kange joogi pudelid surub ja teda Läti ministriga poseerima sätib . </s> </p></div3>
          <div3 type="artikkel"><head> Villem Lihakaup avab lihaekspordi ukse </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Ulukiliha käitleja Villem Lihakaup AS saab esimesena Eesti lihatööstusettevõtetest ekspordiloa Euroopa Liitu . </s> </p>
<p> <s> Ettevõtte juht Kalev Villem ( pildil ) ütles , et Euroopa Komisjon ( EK ) tegi positiivse otsuse mullu 16. detsembril , sellel nädalal asuvad Rootsi teele esimesed lihakogused . </s> <s> Ettevõtte edasine plaan on taotleda eurotunnustus ka sea- ja veiseliha ekspordiks . </s> </p>
<p> <s> Veterinaar- ja toiduameti tunnustuse toodete müügiks Eestis sai Villem Lihakaup novembris 2001. </s> <s> See vastab euroliidu nõuetele . </s> </p>
<p> <s> 2002. aasta veebruaris saatis ettevõte taotluse Brüsselisse , et saada ka eurotunnustus . </s> <s> Mais käis ettevõttes EK lihatööstuste inspektor , kes tunnistas oma raportis , et Villem Lihakaup vastab ELi sanitaar- ja hügieeninõuetele . </s> <s> Komitee otsusele järgneb firma kandmine eksportööride nimekirja , liikmesriikide heakskiit ning piiripunktide teavitamine loa olemasolust . </s> </p>
<p> <s> Eurotunnustuse saamine venis ning läks ettevõttele Kalev Villemi hinnangul maksma miljoneid kroone . </s> <s> Põhjuseks toodi , et otsustamine võtab aega . </s> </p>
<p> <s> Villemi hinnangul võimaldab ulukiliha välismaale müük suurendada Eesti eksporditulu 10-15 miljoni krooni võrra aastas . </s> </p>
<p> <s> Villem Lihakaup AS tegutseb kunagise Aruküla kolhoosi keskuses . </s> <s> Euronõuetele vastav töötlemistsehh sai valmis 2001 oktoobris . </s> </p>
<p> <s> Veterinaar- ja toiduameti andmeil on eurotunnustuse saamiseks esitanud Brüsselisse taotluse ka AS Rakvere Lihakombinaat ja AS Tallegg . </s> <s> Eesti toiduseaduse alusel on jaanuari alguse seisuga saanud tunnustuse 72 lihaettevõtet . </s> </p></div3>
          <div3 type="artikkel"><head> Rekordlehm võtab loobujate piimakvoodi </head>
<p> <s> <hi rend="kaldkiri"> 22.01.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Kui üle nelja tuhande väiketootja ka 27. jaanuariks piimakvoodi taotlemisest ei huvitu , jagatakse nende kvoot teistele </hi> </s> </p>
<p> <s> Õigeks ajaks ehk 15. jaanuariks esitasid piimakvoodi taotluse peamiselt suurtootjad , kelle karjades on kokku üle 99 000 lehma . </s> <s> Põllumajanduse Registrite ja Informatsiooni Ametisse ( PRIA ) laekus selleks ajaks kvooditaotlusi 2544 tootjalt . </s> </p>
<p> <s> Kvoodi on taotlemata jätnud 4228 lehmapidajat umbes 11 000 lehma kohta . </s> <s> Tõenäoliselt ei vaja või ei saa enamasti paari lehma pidajad kvooti , kuna müüvad piima maksuametis registreerimata või plaanivad lehmapidamise lõpetada . </s> </p>
<p> <s> Siiani on esitanud avalduse piimakvoodist loobumise kohta 348 loomapidajat . </s> <s> Ülejäänutele , kes kvooti pole küsinud , saadab PRIA eeltäidetud taotluse teist korda ja ootab vastust hiljemalt 27. jaanuariks . </s> <s> Tootjatele määratakse kvoodid 14. veebruaril . </s> </p>
<p> <s> <hi rend="rasvane"> Kvoodita müük keelatud </hi> </s> </p>
<p> <s> “ Tööstustele kvoodita lehmapidajad mingil juhul oma piima müüa ei saa , aga edaspidi läheb raskeks ka neil , kes tegelevad toorpiima otsemüügiga , ” kinnitas PRIA peadirektori asetäitja Katrin Noorkõiv . </s> <s> Tema sõnul plaanitakse vastu võtta seadusemuudatus , mille kohaselt veterinaaramet ei väljastaks kvoodita piimamüüjatele luba . </s> </p>
<p> <s> “ Ka ühe-kahe lehma pidajad , kes seni füüsilise isikuna oma piima müüsid , peavad olema ettevõtjana registreeritud , nende tulud-kulud maksuametis arvestatud , ” ütles Noorkõiv . </s> </p>
<p> <s> Eeltrükitud taotlusel kirjas olevat piimakvooti sai keskmisest suurema piimatoodangu ja tiinete mullikate alusel suurendada kuni 15. jaanuarini . </s> <s> “ PRIA kontrollib kohapeal kõiki lehmapidajaid , kes soovisid kvooti suurendada tiinete mullikate arvel , ” selgitas Noorkõiv . </s> <s> “ Juba teist nädalat käivad PRIA inspektorid laudast lauta ja vaatavad , kas paberiandmed ka tõele vastavad . ” </s> </p>
<p> <s> <hi rend="rasvane"> Rekordlehmaga saab lisa </hi> </s> </p>
<p> <s> Põlva POÜ juhi Jaak Hinrikuse laudas lüpsab ligi tuhandepealine piimakari aastatoodanguks üle 9000 kg piima lehma kohta . </s> <s> Hinrikus ei lepi kuidagi poole väiksema tootmiskvoodiga , mis pakuti nende osaühingule vabariigi keskmise aastatoodangu 5591 kg järgi . </s> </p>
<p> <s> “ Meie küsisime umbes 4000 tonni kvooti juurde , ” ütles Hinrikus ja lisas , et edaspidi niimoodi kvooti jaotada pole mõistlik , et pakkumine tehakse ühe mõõdu järgi . </s> <s> “ Kõigi tootjate andmed on jõudluskontrollis olemas ja selle järgi võiks ka pakkumise teha , ” arutles Hinrikus . </s> <s> “ Kui läheme Euroopa Liitu , siis võiks kvooti natuke praktilisemalt jaotada , arvestades tegelikke tootmismahtusid . ” </s> </p>
<p> <s> Hinrikus ei usu , et tänavu harjutamiseks võetud 900 000tonnine piimatootmiskvoot tänavu lõhki läheks ja mõni ilma jääks . </s> <s> “ See oleks küll halb uudis , kui ma peaksin tootmist vähendama . </s> <s> Kas ma siis sellepärast ehitasin uue lauda tuhandele lehmale , et see pooltühjaks jääks ? ” küsis ta . </s> </p>
<p> <s> <hi rend="rasvane"> Miks tiined mullikad saavad väiksema kvoodi ? </hi> </s> </p>
<p> <s> “ Rekordkarja mullikatel peaks olema suurem kvoot , ” pole karjapidaja Hillar Pulk Maasikamäe Piimakari OÜst rahul sellega , et tema tiinetele mullikatele määratakse kvoot keskmise piimatoodangu järgi . </s> </p>
<p> <s> Maasikamäe piimakarja keskmine aastatoodang on 10 800 kg , nii peab Pulk mullikate poole madalama kvoodi tõttu kahju kandma . </s> <s> “ Mul on laudas 60 tiinet mullikat , keda PRIA käis kontrollimas , aga nende kohta on võimalik taotleda kvooti vaid 5600kilose keskmise aastatoodangu järgi , ” ütles ta . </s> </p>
<p> <s> Üldiselt on talumehed kvoodisüsteemiga rahul . </s> <s> Pulga sõnul annab see aluse stabiilsemaks majandamiseks , nii et talunik saab tulevikuplaane tehes teatava summaga piimaraha näol alati arvestada . </s> </p>
<p> <s> <hi rend="rasvane"> Karda tööstust , mitte kvooti </hi> </s> </p>
<p> <s> Kui lisakvooti kõigile ei jagu , võetakse otsustamise juurde ka tootjatest moodustatud kvoodinõukogu . </s> <s> Selles pole aga 150 tonni kvooti juurde küsinud Järvamaa taluniku Arvo Kuutoki sõnul ühtki väiketalunike esindajat . </s> </p>
<p> <s> Põllumajandusministri nõuniku Siim Olderi sõnul pole kvoodinõukogu veel kinnitatud , lisapakkumisi väiketootjate osas peaks tema sõnul tegema läbi Põllumajandus-Kaubanduskoja . </s> </p>
<p> <s> Eestimaa Piimatootjate Ühistu esimees , Raplamaa piimatootja Rein Järviste oma üle kolmesajapealisele piimakarjale kvooti juurde ei küsi , ehkki karja aastatoodang on umbes 7000 kg : hiljuti juurde ostetud 180 lehma on praegu väga madala toodanguga . </s> </p>
<p> <s> “ Seda kvooti jagub Eestile veel mitmeks aastaks , ” sõnas ta optimistlikult . </s> </p>
<p> <s> Piimatootja suureks probleemiks peab Järviste mitte kvooti , vaid piimatööstusi , kui need kehtestavad oma tingimusi ja jätavad piimaraha maksmata . </s> </p></div3>
          <div3 type="artikkel"><head> Maaleht küsitleb erakondi : Lapsed </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Mida kavatseb teie erakond teha , et Eestis sünniks rohkem lapsi ? </hi> </s> </p>
<p> <s> Järgmise nädala küsimus : Mida lubab teie erakond põllumehele ? </s> </p>
<p> <s> <hi rend="rasvane"> Isamaaliit </hi> </s> </p>
<p> <s> Selleks et Eestis sünniks rohkem lapsi , tuleb väärtustada juba olemasolevaid lapsi ja nende perekondi . </s> </p>
<p> <s> Kas otsustatakse sünnitada teine-kolmas-neljas laps , sõltub sellest , kui turvaliselt vaadatakse tulevikku . </s> <s> Kindluse lastega peredele peab andma riik tugeva ja stabiilse perepoliitikaga . </s> </p>
<p> <s> Isamaaliidu juhitud valitsus 1999.-2002. a tõstis lapsetoetused 300 kroonini alates teisest lapsest , taastas lasterikaste perede kvartalitoetused , kehtestas lapsehooldustasu , viis sisse tulumaksuvaba miinimumi arvestamise alates kolmandast lapsest peres . </s> </p>
<p> <s> Isamaaliidu tegevuskava näeb ette lastetoetuste tõstmise 1000 kroonini kuus , iga lapse pealt perele tulumaksuvaba miinimumi , lapsehooldustasu tõstmise , laste sünni puhul kodu loomiseks antud laenuintressi alandamise . </s> <s> Suurendada laste võimalusi eneseteostuseks , rahastades koolivälist huvialategevust läbi omavalitsuste või haridusasutuste . </s> </p>
<p> <s> Toetame lapsega kodus olnud vanema tööturule tagasi pääsemist . </s> <s> Selleks tuleb toetada ettevõtteid aasta jooksul sotsiaalmaksu maksmisel , kui nad võtavad tööle väikse lapse ema/isa . </s> </p>
<p> <s> Pensioni sidumine laste arvuga . </s> <s> Laste kasvatamisele kuluvat aega tuleb suuremal määral arvestada pensionikindlustuses . </s> <s> Üleskasvatatud lapsed - neljas pensionisammas . </s> </p>
<p> <s> Isamaaliidu kava täitmise eelduseks on Eesti senise eduka majandus- ja rahanduspoliitika jätkumine . </s> <s> Perepoliitika teostamiseks vajalikud summad tuleb võtta prognoositud eelarve kasvust , mitte makse tõsta . </s> </p>
<p> <s> <hi rend="rasvane"> Keskerakond </hi> </s> </p>
<p> <s> Laste sündi soodustavate teguritega ei tohi manipuleerida nii , nagu seda sageli tehakse majanduskasvu , inflatsiooni , keskmise palga jmt näitajatega . </s> <s> Küsimus on eelkõige elukeskkonnas ning selles , kui turvaliselt ja hästi inimesed ennast tunnevad . </s> <s> Kas neil on perspektiivitunnet , jaksu ja julgust unistada veel muustki , kui mõelda vaid homse päeva tasumata elektriarvetele . </s> </p>
<p> <s> Keskerakond kavatseb suurendada riigi osalust lapse kasvatamisel keskmiselt 2000 kroonini kuus , tõstes esimese lapse rahalist toetust 300 kroonini kuus , rahastades riiklikult töövihikuid 1.-9. klassi õpilastele ja laiendades koolilõuna riiklikku rahastamist 5.-9. klassile . </s> <s> Veel soovime toetada lapsega kodus olevat vanemat lapse esimesel eluaastal vähemalt miinimumpalga ulatuses . </s> </p>
<p> <s> Lisaks tagada kõrghariduse riiklik koolitellimus vähemalt 50 protsendile keskhariduse omandanuist ning käivitada õppetoetuste süsteem . </s> </p>
<p> <s> See on osa nägemusest , mis aitab vanemaid laste kasvatamisel päev-päevalt , kuid annab kindlustunde ka tulevikuks , selleks ajaks , kui laste endi ees seisavad haridustee jätkamise ja elukutse valiku küsimused . </s> </p>
<p> <s> Rääkides laste sünni soodustamisest , tuleb tegelikult rääkida toimetuleku parandamisest , sellest , et inimestel oleks kindel töökoht ja piisav sissetulek . </s> <s> Astmeline tulumakski on vahend , mis aitab suurendada vaesemate sissetulekuid ning vähendab lõhesid ühiskonnas - seega parandab toimetulekut ja elukeskkonda tervikuna . </s> <s> Veel toetab Keskerakond maksusoodustuste sisseviimist , mis on seotud lastega . </s> </p>
<p> <s> <hi rend="rasvane"> Mõõdukad </hi> </s> </p>
<p> <s> Mõõdukad lubavad lapsega koju jäävale emale aastast asenduspalka 50 000 krooni , mis tagab ühe täisväärtusliku koduse aasta koos lapsega . </s> </p>
<p> <s> Tulevase pensioni kindlustamiseks maksab riik sellelt summalt täiendavalt ka sotsiaalmaksu . </s> <s> Loomulikult jääb emale ka haigekassakaart . </s> </p>
<p> <s> Arvestades tudengite suhteliselt suurt arvu ning seda , et kõrghariduse omandamise aeg on veninud noorte jaoks pikema perioodi peale , pole õige seada asenduspalka sõltuvusse varasemast töötamisest . </s> </p>
<p> <s> Eestis tuleb sõlmida ühiskondlik kokkulepe demograafilise kriisi lahendamiseks . </s> <s> Eestis on paarsada tuhat sünnitamiseas naist , kellest enamik soovib lapsi . </s> <s> Tegelikult sünnib lapsi vaid ligikaudu kaksteist ja pool tuhat aastas , kaugelt vähem , kui oleks vaja Eesti rahva püsimajäämiseks . </s> </p>
<p> <s> Mõõdukate sisse viidud igakuine lapsehooldustasu ( 600 krooni kuus ) on vajalik , aga sellest ei jätku . </s> <s> Eesti üldine palgatase on nii madal , et ühe töötaja sissetulekust ei piisa pere toimetuleku kindlustamiseks . </s> <s> Ema palk on pere hakkamasaamiseks hädavajalik . </s> </p>
<p> <s> Vältida tuleb olukorda , kus suure raha lootus viiks kiusatusse vastutustundetuid vanemaid . </s> <s> Asenduspalk on tasu töö eest ja lapse kasvatamine on töö . </s> <s> Need , kes laste eest ei hoolitse , jätab omavalitsus toetusest ilma . </s> </p>
<p> <s> Kõigil neil , kes peavad asenduspalka meelituseks asotsiaalsetele peredele , soovitame läbi lugeda Erika Salumäe elulooraamat . </s> <s> Lapsi on Eestis vähe ja ka rasketesse oludesse sündinuist saavad väga korralikud inimesed . </s> <s> Mõõdukad nõuavad jätkuvalt lapsetoetuste suurendamist . </s> </p>
<p> <s> <hi rend="rasvane"> Rahvaliit </hi> </s> </p>
<p> <s> Rahvaliidu hinnangul on demograafilised küsimused praeguse Eesti Vabariigi kõige olulisemad mured . </s> <s> Siin ei paku lohutust , ammugi mitte lahendust see , et samasugused raskused kimbutavad kogu arenenud õhtumaad . </s> <s> Eesti viimase aja ajakirjanduses on just iivet puudutavad artiklid toonud kõige rohkem vastukaja . </s> <s> See on inimestel südamel . </s> </p>
<p> <s> Oleme arvamisel , et ainult rahaga asja ei paranda . </s> <s> Tugev , turvaline ja õiglane riik , säästev suhtumine loodusesse , austus ja armastus rahvuskultuuri ja -keele vastu , hariduse kättesaadavus ning väärtustamine peaksid olema niisama loomulikud ja endastmõistetavad nagu hingamine . </s> <s> Rahvaliit ongi oma programmis just need väärtused esikohale seadnud . </s> </p>
<p> <s> Ent kindlasti aitab olukorda parandada ka lapsevanemate materiaalse kindluse tunne . </s> <s> Siin peab juba lähiajal midagi ära tegema . </s> <s> Eesti majanduskasv peab olema kiirem , siis jääb vaesust vähemaks . </s> </p>
<p> <s> Konkreetselt on Rahvaliidul ettepanek rakendada laste teenistusse tulumaksuvaba miinimum . </s> <s> Tõstame tulumaksuvaba sissetuleku miinimumi kõigil 2000 kroonini kuus , see annab 260 krooni palgalisa . </s> <s> Pere iga lapse kohta tõstame tulumaksuvaba sissetuleku miinimumi veel 2000 krooni võrra kuus , mis annab iga lapse kohta lisasissetulekut 520 krooni kuus . </s> </p>
<p> <s> Samuti peame vajalikuks seada sisse kuni kolmeaastast last kodus kasvatavale vanemale kehtiva alampalga suurune ema- või isapalk . </s> <s> Lisaks tuleb kindlustada lapsele tasuta koolieine , õppe- ja spordivahendid ning võimalus tasuta spordi- ja huvialaringideks . </s> </p>
<p> <s> <hi rend="rasvane"> Reformierakond </hi> </s> </p>
<p> <s> Oluline eeldus rahvuse säilimiseks on jõuline ja kõiki ühiskonnarühmi hõlmav suhtumise muutus lastesse ja lastega peredesse . </s> </p>
<p> <s> Toetamaks laste sündimist ja sündinud laste turvalist üleskasvatamist , saavad riik ja omavalitsused pakkuda rohkem kui vaid otsest rahalist toetust . </s> <s> Kuigi ka seda tuleb teha . </s> <s> Nii on väikelapse vanematel pärast lapse sündi märkimisväärne kukkumine sissetulekutes , sest üks vanematest - üldjuhul ema - jääb ilma senisest palgast . </s> </p>
<p> <s> Seetõttu tuleks jätkata emale lapse üheaastaseks saamiseni tema senise palga maksmist . </s> <s> Samuti peaks riiklik sünnitoetus tõusma 5000 kroonini , millele lisandub omavalitsuste tugi . </s> <s> Ka ei saa ema lapsega kodus olles kindlustada oma pensionipõlve ning tasuda pensioni teise samba makseid . </s> <s> Selleks tuleb riigil edaspidi lisada omalt poolt ema pensionisambasse iga lapse eest üks protsendipunkt juurde . </s> </p>
<p> <s> Lastetoetus on üks osake lapsega kodus oleva vanema sissetuleku vähenemise korvamiseks , aga sugugi mitte peamine . </s> <s> Samavõrd oluline on laste päevase hoiu mugav ja kvaliteetne korraldamine , laste huviala arenduse ja vaba aja veetmise võimaluste parandamine ja palju muud . </s> </p>
<p> <s> Kohalike omavalitsuste tasemel oleme juba praegu näinud palju vaeva vaba aja ja sportimiskeskuste kerkimise nimel . </s> <s> Lastesõbraliku ühiskonna loomiseks tuleb arendada koostööd omavalitsuste , kolmanda sektori ja erasektoriga . </s> <s> Tahame ka edaspidi keskenduda lastehoiusüsteemi paremaks muutmisele ja laste ning noorte huvitegevuse toetamisele . </s> </p>
<p> <s> <hi rend="rasvane"> Res Publica </hi> </s> </p>
<p> <s> Res Publica on seisukohal , et laste sündimine ei sõltu vaid pere varalisest olukorrast . </s> <s> Siiski mõjutab sündivust oluliselt ema ja noore pere usk paremasse tulevikku ja sellesse , et laps suudetakse puudust kannatamata väärikalt üles kasvatada . </s> </p>
<p> <s> Kui tahame sündivust suurendada , siis peame soodustama seda , et emad sünnitaks esimese lapse varem , kui seda praegu tehakse . </s> <s> Selleks teeb Res Publica järgmist . </s> </p>
<p> <s> Esiteks , kustutame alla 24aastase ema õppelaenu vastavalt laste arvule . </s> </p>
<p> <s> Teiseks , soodustame lastega emade töötamist ja tagame väikese lapsega kodus olevale emale normaalse sissetuleku , vabastades maksudest ettevõtte poolt säilitatud täispalga . </s> </p>
<p> <s> Kolmandaks , lihtsustame üksikemade alimentide sissenõudmise mehhanisme ja suurendame elatusmiinimumi . </s> </p>
<p> <s> Neljandaks suurendab eelkõige noorte perede majanduslikku kindlustatust Res Publica kava viia tulumaksuvaba miinimum 1. maist alampalga tasemele , mis tähendab , et iga inimene saaks aastas 3600 krooni rohkem raha kätte . </s> <s> See samm aitab eelkõige just raskemates majanduslikes oludes peresid . </s> </p>
<p> <s> Lisaks otsestele meetmetele peame oluliseks rõhutada kaudseid mõjusid . </s> <s> Lapsevanemad vajavad kindlust ühiskonna suhtes , kuhu nad lapse sünnitavad . </s> <s> Ema ja isa jaoks on oluline , et lapse tervis oleks hoitud , et ta julgeolek oleks tagatud ning et ta saaks hea ning toimetulekut võimaldava hariduse . </s> </p>
<p> <s> Neid teenuseid osutab või vähemalt koordineerib riik , mistõttu usume , et kui saame need asjad korda , suureneb ka sündivus . </s> </p></div3>
          <div3 type="artikkel"><head> Noarootsis on maade tagastamine lõppenud </head>
<p> <s> <hi rend="kaldkiri"> 22.01.2003 <bibl> <author> Merike Pitk </author> </bibl> </hi> </s> </p>
<p> <s> <hi rend="rasvane"> 78% valla maast on erastatud </hi> </s> </p>
<p> <s> “ Meie jaoks on maareform praktiliselt läbi , ” ütles Noarootsi valla maa- ja arendusnõunik Marika Meister . </s> <s> 1. jaanuari seisuga on ligemale 78% valla maast erastatud , seejuures tagastamine on täiesti lõppenud . </s> <s> Veel katastrisse kandmata maa jääb Meistri sõnul suure tõenäosusega riigile . </s> </p>
<p> <s> “ Sel ajal kui teised vallad alles kahtlesid , kas tagastada lahustükkide tõttu maa endistes piirides või teha uus maakorraldus , hakkasime meie kohe pihta , ” peab Meister reformiga teistest omavalitsustest kiirema lõpulejõudmise põhjuseks . </s> </p>
<p> <s> Ka Noarootsi valla talumaad olid paljudes lahustükkides , kuid arvestati omanike sooviga saada maa tagasi vanades piirides . </s> </p>
<p> <s> Kolmandik Noarootsi maaomanikest on rootslased . </s> <s> “ Muidugi me torkisime rootslasi pidevalt tagant , et nad oma paberid kiiresti korda ajaks , ” rääkis maanõunik . </s> </p>
<p> <s> Maa mõõdistamisega alustati 1994. aastal ja eeliseks teiste omavalitsuste ees peab Meister oma maamõõdufirma olemasolu . </s> </p></div3>
          <div3 type="artikkel"><head> Eesti maa muudab piire </head>
<p> <s> <hi rend="kaldkiri"> 22.01.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Ridala vallas asuv Hobulaid ei anna mõõtmisel enam nii palju hektareid välja kui eelmise Eesti Vabariigi ajal </hi> </s> </p>
<p> <s> Esimese Eesti Vabariigi ajal oli Rohuküla lähedusse jääval Hobulaiul kolm talu . </s> <s> Nüüd maareformi käigus maid mõõtes selgus , et talude omandis olnud maa hektarid enam ei klapi . </s> </p>
<p> <s> “ Ühel endise talu pärijal oli õigus saada tagasi maast kaks kolmandikku . </s> <s> Kui oleks tulnud kogu maa välja mõõta , poleks jätkunud , ” ütles Ridala valla maakorraldaja Lea Saarkoppel . </s> </p>
<p> <s> <hi rend="rasvane"> Loodus või mõõtmisviis </hi> </s> </p>
<p> <s> Lea Saarkoppel lisas , et sellest jääb mulje , nagu Hobulaid vajuks . </s> <s> Kui võrrelda hektariti eelmise Eesti aja kaarti ja praegust , siis on vahe ligi neli hektarit . </s> <s> Praegu on Hobulaiu pindala maakasutuste summana 88,7 ha , talude endiste pindade järgi oli 92,5 ha . </s> </p>
<p> <s> “ Vahe pole väga suur , aga ikkagi mõjutab tulemust . </s> <s> Sama asi toimib ka Ridala valla Pärnu poolses osas , kus samuti rannajoon muutub , ” ütles Saarkoppel . </s> </p>
<p> <s> Hobulaiu mõõtmisi konsulteerinud Lääne maavalitsuse maaosakonna töötaja Helen Koppa saare otsest vajumist ei uskunud . </s> <s> “ Alguses olime küll imestunud , kuidas nii suured vahed saavad olla , aga tegelikult tekivad need ka mõõtmistäpsusest ja teistmoodi mõõtmisest eelmise Eesti ajaga võrreldes , ” ütles ta . </s> </p>
<p> <s> Koppa sõnul võib nüüd paljudes Eesti paikades maad hoopis juurde tekkida , kuna mullu muudeti riigi põhikaardil merepiiri . </s> <s> Näiteks Matsalu looduskaitsealal tuleb seetõttu riigimaade mõõtmine nüüd uuesti tellida . </s> <s> “ Kõigepealt peame otsima raha , mille eest üldse saaks seda teha , ” ütles Matsalu teadusdirektor Kaja Lotman . </s> </p>
<p> <s> Meregeoloog Kaarel Orviku märkis samuti , et eelkõige võib maa pindala vahe tuleneda mõõtmisest , ent samas mõjutab rannajoont ka loodus . </s> </p>
<p> <s> <hi rend="rasvane"> Paratamatud muutused </hi> </s> </p>
<p> <s> “ Et täpselt hinnata , peab nägema nii vana kui ka praegust kaarti , samuti konkreetset looduslikku randa . </s> <s> Hobulaiul võib olla tegu ka selle klassikalise põhjusega , et tugevad tormid on rannast maismaad ( setteid ) ära viinud ja rannajoon on nihkunud , ” rääkis Orviku . </s> </p>
<p> <s> Ta lisas , et samuti võivad Väinameres maamõõtmisi mõjutada mere taseme kõikumised - tõusud ja langused . </s> <s> Sellistes tingimustes sõltub palju maamõõtja oskustest . </s> </p>
<p> <s> Kaarel Orviku ütles , et seda ta küll ei usu , nagu Hobulaid vajuks : “ Pigem võiks Hobulaid tõusta , nagu ka Ridala valla Pärnu poolne osa . </s> <s> Selles piirkonnas on praegu maapinna tõusuks arvestatud enam kui 2,5 mm aastas ehk 25 cm 100 aasta kohta . ” </s> </p>
<p> <s> Maakoore liikumiste ligikaudne nulljoon on Orviku sõnul Narva-Abja suunal . </s> <s> Joonest kagu pool on maakoore nõrka vajumist , ent loode pool kerkimist . </s> </p>
<p> <s> Näiteks Peipsi-Pihkva lõunapiirkonna rannad vajuvad ja valguv vesi ujutab üle järve lõunapoolsed rannikualad . </s> <s> Hobulaiu lähedusse jääv Noarootsi poolsaar aga pidevalt tõuseb , kunagist saart mandrist eraldanud väin on madaldunud ja kinni kasvanud . </s> </p>
<p> <s> <hi rend="rasvane"> Loodust kasutatakse oma huvides </hi> </s> </p>
<p> <s> On inimesi , kes looduslikke protsesse oma huvides ära kasutavad . </s> <s> Hobulaiul pole seda tehtud , aga Kaarel Orviku mainis kohtuprotsessi , kus protsessijad toetusid asjaõigusseaduse punktile , mis merest tõusnud maa mereäärse omaniku omandiks tunnistab , ja üritasid selle abil endale saada ka naabri maad . </s> </p>
<p> <s> Maa-asjatundjad ennustavad , et võimalikke arusaamatusi maaomanike vahel võib tulevikus kaasa tuua ka riigi uus merepiir . </s> <s> Uue merepiiri järgi võib mõnel pool randa isegi kuni sajameetrine uus maariba tekkida . </s> </p></div3>
          <div3 type="artikkel"><head> Talv ei anna veel alla </head>
<p> <s> <hi rend="kaldkiri"> 22.01.2003 <bibl> <author> Rein Raudvere </author> </bibl> </hi> </s> </p>
<p> <s> <hi rend="rasvane"> Maalehe ilmatargad ennustavad talve teist poolt </hi> </s> </p>
<p> <s> Rõuge ilmatarga Jaan Allase arvates läheb ilm peagi jälle talvisemaks ning tali sõidab ka märtsi sisse , vähemalt pööripäevani välja . </s> </p>
<p> <s> “ Kevad tuleb harilikul ajal , ” ütleb Allas . </s> <s> Mõni on temalt seejärel küsinud , mis on harilik aeg . </s> <s> Allas viskab villast , et kui pühapäeval kell 11 kirikusse minna , on ka jutlus harilikul ajal. </s> </p>
<p> <s> <hi rend="rasvane"> Külm pole möödas </hi> </s> </p>
<p> <s> Klutipõlvest mäletab Allas , kui isa veristatud sea põrna pealt ilma ennustas . </s> <s> Poisike kuulas-vaatas , vahel isegi muigas . </s> </p>
<p> <s> “ Aga kõik jäi meelde , nüüd olen ise selle asja juurde pöördunud ja leidnud , et talve suhtes on põrnad häbemata täpsed , ” räägib Allas . </s> </p>
<p> <s> Õppinud veterinaarina tunneb ta ära , kas põrn on ennustamiseks usaldusväärne - sel ei tohi mõnd patoloogilist häda olla . </s> <s> Sügisel veristatud paariaastase sea põrn on talve senist kulgu täpselt ette näinud . </s> </p>
<p> <s> Allase uuritud põrn on soliidse härrasmehe pika lipsu taoline . </s> <s> Umbes poole talve koha peal on põrnal korraks tugev sälk sees , mis tähendab praegust sula . </s> <s> Kui muidu on põrna lõpus pikem õhem osa , siis tänavu pole seda peaaegu üldse . </s> </p>
<p> <s> “ Selline äkiline lõpp näitab hirmus järsku kevadet , nagu vahel on , et kolme päevaga on plats lumest puhas . ” </s> </p>
<p> <s> Allas ennustab , et külm aeg pole möödas ja ega veebruaris talve väsimist oodata . </s> <s> Pakast võib mõnel ööl Võrumaal visata 27-28 kraadini . </s> <s> Aga rekordkülmasid ei tule . </s> <s> Veebruar jääb ühtlaselt külmaks . </s> </p>
<p> <s> “ Tuleb nii lund kui tuisku , Tartu maratoniga ei tohiks muret olla , ” märgib Allas . </s> </p>
<p> <s> Hiiumaa ilmatark Valter Voole oli veidi pettunud , kui nädala eest külm järele andis . </s> <s> Külmad pidanuks kestma natuke kauem , küünlapäevani . </s> <s> Siis olnuks Voole meelest ka talvel võhm otsas . </s> <s> Kuna pehme ilm saabus varem , ei ole talvel lips läbi . </s> </p>
<p> <s> “ Tuleb veel külmagi , pikalt talv siiski ei kesta , Tartu maratoni lubab aga vast ära pidada , ” mõtiskleb ta . </s> </p>
<p> <s> <hi rend="rasvane"> Kevad laseb oodata </hi> </s> </p>
<p> <s> Tallinna mees Ants Põldoja ei näe ohtu , et maraton ära jääda võiks . </s> <s> Oleks haruldane , kui karmile külmale järgneks pikk sula , mis lume ära viiks . </s> <s> Lähiajal ilm jaheneb ja veebruaris kõigub temperatuur peamiselt 0 ja -10° vahel , mõnel üksikul ööl võib visata ka -20° kuni -25° välja . </s> </p>
<p> <s> “ Varast kevadet ma ei näe , märts on veel üsna talve nägu , ” ennustab Põldoja . </s> </p>
<p> <s> Tartlane Marko Kaasik prognoosib , et veebruar kujuneb pehmepoolseks , kuid mitte väga kuivaks kuuks . </s> <s> Kui Ida-Eestis on oodata tugevaid lumesadusid , siis saartel ja läänerannikul on lumekatte püsimine küsitav . </s> </p>
<p> <s> Märts toob vaheldumisi külma ja sula , temperatuur on normilähedane . </s> <s> Küll peaks märts Kaasiku arvates olema tavalisest märksa sajusem , ülekaalus on talvised lume- ja lörtsisadudega ilmad . </s> </p>
<p> <s> Maalehe ilmatarkade seltskonda rajab teed ka üks naisterahvas , Liisu Raplamaalt . </s> <s> Veel ei taha ta oma täielikku nime avaldada . </s> <s> Liisu ennustab lumelisa jaanuari viimasel kümmepäevakul ja veebruari alguses , veebruaris ka tuiskusid . </s> <s> “ Suusamaraton toimub kindlasti , pole kahtlustki , ” on ta veendunud . </s> </p>
<p> <s> Kevad algab Liisu sõnul veebruari III dekaadil või siis märtsi alguses . </s> </p>
<p> <s> Maratoni toimumises jäävad skeptikute leeri Kuuse-taat Põlvast ja Villu Müüripeal Pärnumaalt Varbla vallast . </s> </p>
<p> <s> “ Jään vana mõtte juurde , et maratoniga on viletsasti , võib ka ära jääda , ” räägib Müüripeal , kes usub , et talve pikkus , külm ja lumi on käes . </s> <s> Nüüd on talvel aeg ära minna . </s> </p>
<p> <s> <hi rend="rasvane"> Maraton ohus </hi> </s> </p>
<p> <s> Veebruari ilmad jäävad ometi muutlikuks , vahel tuleb lund ja külmagi . </s> <s> Müüripeal usub , et kevad tuleb varasepoolne . </s> </p>
<p> <s> Elmar Kuuse ehk Kuuse-taadi arvates jätkub praegune pehme ilm veebruariski . </s> <s> Paar kõva vihmasadu seavad ohtu maratoni toimumise , heal juhul õnnestub see läbi viia lühemal distantsil . </s> </p>
<p> <s> Aeg-ajalt tuleb veebruaris ja märtsis kerget lund , temperatuur püsib põhiliselt +5° ja -5° vahel , selgematel öödel langeb kuni -10 kraadini . </s> </p>
<p> <s> Tõeline kevadesoojus laseb tänavu aga oodata , see ei saabu enne märtsi II poolt ja aprilli algust . </s> <s> “ Märtsi lõpus on mõnel päeval +10 kraadi , aprilli alguses isegi +15 , ” lubab Kuuse-taat . </s> </p></div3>
          <div3 type="artikkel"><head> Piimatootjaid ähvardavad suured trahvid </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Keskerakond ja Reformierakond andsid Riigikogus kiireks vastuvõtmiseks põllumeeste trahvimise seaduse eelnõu </hi> </s> </p>
<p> <s> Kaks valitsevat parteid tahavad veel enne Riigikogu praeguse koosseisu töö lõppu täiendada maaelu ja põllumajandusturu korraldamise seaduse 10. peatükki . </s> </p>
<p> <s> Eelnõu esitajad tahavad 1. aprillist rakendama hakatavat otseturustamiskvooti omavatele piimatootjatele , piimatöötlejatele ja volitatud laboratooriumidele ette näha vastutuse ja sanktsioonid . </s> </p>
<p> <s> Kui põllumajandustootja jätab temale määratud kvoodi täitmise kohta andmed esitamata , trahvitakse füüsilist isikut kuni 300 trahviühikuga ( 18 000 kr ) , juriidilist isikut aga kuni 50 000 krooniga . </s> <s> Kui piimatöötleja või laboratoorium jätavad PRIA-le kvaliteedi- jm andmed esitamata , saavad nad samasuguse trahvi . </s> </p>
<p> <s> Valeandmete esitamise korral on trahvijaks PRIA ning kvaliteedinõuete rikkumise puhul veterinaar- ja toiduamet . </s> <s> Eelnõu seletuskirja kohaselt peavad suured trahvid tootjaid ja töötlejaid distsiplineerima . </s> </p>
<p> <s> Riigikogu maaelukomisjoni esimees Ants Käärma ütles , et eelnõu esmakordsel arutelul pidasid komisjoni liikmed esitatud sanktsioone liialt rängaks . </s> <s> “ Meiepoolsed trahvid on isegi kõrgemad kui Euroopa Liidus rakendatavad määrad , ” sõnas Käärma . </s> </p>
<p> <s> Komisjoni esimees lisas , et tema pooldab kvoodinõuete täitmise tagamisel eelkõige riigiorganite ja tootjate-töötlejate tihedamat koostööd , vastastikust paremat informeerimist . </s> <s> Karistamine oleks viimane abinõu . </s> </p>
<p> <s> Seni on Eesti riik saanud oma suhteid põllumajandustootjate ja töötlejatega korraldada ilma karistuspoliitikata ning kuna turustamist reguleerivad kvoodid huvitavad eelkõige tootjaid , siis peaksid nad olema huvitatud ka kõigi nõuete korrektsest täitmisest . </s> </p>
<p> <s> Kui eelnõu seadusena vastu võetakse , kehtib see ajani , mil Eesti Euroopa Liidu liikmeks võetakse , seega poolteist aastat . </s> <s> Seejärel rakendub kvootide täitmise osas kehtiv ELi seadusandlus . </s> </p>
<p> <s> <hi rend="rasvane"> Ülo Kalm </hi> </s> </p></div3>
          <div3 type="artikkel"><head> Pangaintressiks paar krooni </head>
<p> <s> <hi rend="kaldkiri"> 22.01.2003 <bibl> <author> Sulev Oll </author> </bibl> </hi> </s> </p>
<p> <s> <hi rend="rasvane"> Kellel keskmist mõõtu kuupalk panka laekub , peab sellelt korralikku intressi lootes pettuma </hi> </s> </p>
<p> <s> “ Vanasti oli intress kaks protsenti , ” ütles Krista ( 53 ) , kui eelmisel aastal pangas hoitud raha eest makstavat summat uurima hakkas . </s> <s> Nüüd see nii pole . </s> <s> Loodetud sadade kroonide asemel maksis Hansapank talle veidi rohkem kui 31 krooni . </s> </p>
<p> <s> Siiski on Krista intressisaak suurem kui paljudel teistel palgasaajatel , näiteks Sulevil ( 37 ) , kellel kahe pangakonto peale kogunes intresse peaaegu 4 krooni , seega napilt rohkem kui ühe pangaülekande jagu . </s> </p>
<p> <s> <hi rend="rasvane"> Kontoomanikule odav , pangale kallis </hi> </s> </p>
<p> <s> Mõnda napid intressid üllatasid , teadlikumaid arvelduskonto omanikke mitte . </s> <s> “ Mul polnudki seda väärarusaama , et pank mulle tulu teeniks , ” sõnas Margus ( 27 ) . </s> </p>
<p> <s> Illusioone pole pangaintresside suhtes ka jurist Valter Aasmäel , kelle hinnangul on pankadest , mis mõeldud hoiustajale , saanud suhteliselt lühikese ajaga käsipakkide hoiuruumi tüüpi pangad . </s> </p>
<p> <s> “ Nõukogude ajal erines hoiukassa käsipakkide hoiuruumist selle poolest , et hoiukassas maksti aastas 2% intressi peale , käsipaki hoidmise eest aga võeti 15 kopikat kolme päeva eest , ” kirjutas ta 9. jaanuari Maalehes . </s> <s> “ Nüüd on panga ja hoiuruumi erinevus kadumas . </s> <s> Raha omanik hakkab pangale peale maksma . ” </s> </p>
<p> <s> Aasmäe sõnul on raske mõista , kuidas on näiteks põhiseadusega kooskõlas panga ühepoolselt kehtestatud hinnakiri , mille kohaselt intress eraisikule arvestatakse kuu keskmiselt jäägilt , mis on suurem kui 5000 krooni . </s> </p>
<p> <s> “ Minu meelest pole mingit vahet , kas pangas käivad röövlid või kaob minu raha muul viisil võõrasse taskusse , ” väitis Aasmäe . </s> </p>
<p> <s> Ühispanga jaepanganduse divisjoni direktori asetäitja Eerika Vaikmäe-Koidu sõnul lähtub pankade intressipoliitika sellest , et klient võib oma arvelduskontol raha kasutada igal hetkel ning pank peab seda talle ka võimaldama . </s> </p>
<p> <s> “ Pangad teevad aastas sadades miljonites kroonides investeeringuid kontorite ja sularahaautomaatide võrgu arendamiseks ja ülalpidamiseks , eri maksekanalite arendamiseks ja käigushoidmiseks , sularaha käsitlemiseks , transportimiseks , ” rääkis Vaikmäe-Koit , kelle sõnul on Eesti pangad ühed kõige kiiremad , operatiivsemad ja kliendisõbralikumad . </s> </p>
<p> <s> “ Inglismaal pole mingi ime , kui pangasisene ülekanne võtab aega kolm päeva , meil toimub see on-line , ” lisas Vaikmäe-Koit . </s> </p>
<p> <s> Samas oli Hansapanga Grupi ainuüksi eelmise aasta III kvartali puhaskasum 36,6 mln eurot ehk 570 miljonit krooni , Ühispank teenis samal ajal kasumit peaaegu 110 miljonit krooni . </s> </p>
<p> <s> <hi rend="rasvane"> Intress elukallidusest maas </hi> </s> </p>
<p> <s> Hansapanga suhtekorralduse juht Ando Noormets tunnistas , et lühiajalised rahapaigutused või raha hoiustamine arvelduskontol ei suuda võistelda elukalliduse tõusuga , mis jääb 5% piiresse . </s> </p>
<p> <s> “ Seega , et varasemalt säästetud raha ajas väärtust ei kaotaks , tuleb enam mõelda ja kaaluda erinevaid raha paigutamise viise , mida pangad pakuvad , ” rääkis Noormets . </s> <s> “ Ka peaks kaaluma , kas tegemist on nn varurahaga , mida soovitakse vajadusel kasutada või on tegu säästudega , mida saab rahulikult mõneks ajaks investeerida . ” </s> </p>
<p> <s> Lühemaks säästmiseks - aastaks-paariks - sobivad Noormetsa sõnul enam turvalised , garanteeritud intressiga tooted , milleks on üldjuhul kuni 3,5% tootlusega deposiidid või kindla hoiustamistähtajata intressifondid , kus teenitavalt tulult tuleb aga maksta tulumaksu . </s> </p>
<p> <s> Raha paigutamisel näiteks viieks aastaks võib Noormetsa väitel kaaluda tagatud intressiga pensionikindlustust , mille puhul saab paigutatud summadelt 26% tulumaksu tagasi . </s> <s> Oma võimalused on ka neil , kes tahavad raha paigutada kümneks ja rohkemaks aastaks . </s> </p>
<p> <s> <hi rend="rasvane"> Rohkema rahaga rahaturufondi </hi> </s> </p>
<p> <s> Eerika Vaikmäe-Koidu sõnul võib Ühispanga klient intressi teenimiseks mõelda 1000kroonise minimaalsissemaksega säästuhoiusele , mille intress on 2,25% aastas . </s> <s> Võimalik on valida ka fonde , kuhu paigutatud raha ei ole aga nii likviidne kui arvelduskontol asuv raha , sest fondiosakute müük võtab kolm pangapäeva . </s> </p>
<p> <s> Vaikmäe ei välistanud , et neid pangatooteid võiks kasutada pensionäridki . </s> <s> “ Nad on väga kokkuhoidlikud ja suudavad oma väikesest sissetulekust ka säästa , ” lausus ta , nimetades pensioniäridele sobivaimaks tähtajalist hoiust . </s> </p>
<p> <s> Kui kontol on korraga suurem summa , on võimalik see tähtajalisele kindla intressiga hoiusele või rahaturufondi panna . </s> <s> Viimased teenivad tulu , paigutades fondi vara lühikese tähtaja ja madala riskiga hoiustesse , võlakirjadesse ja rahaturuinstrumentidesse . </s> <s> Need on mõeldud lühemaks , kuni aastaseks paigutuseks ja teenitav intress sõltub fondi tuludest . </s> </p>
<p> <s> <hi rend="rasvane"> Intresside arvutamise põhimõtteid </hi> </s> </p>
<p> <s> <hi rend="rasvane"> Ühispank </hi> Arvelduskontole võib intressi arvutamise meetodiks valida : • Intressimaksed kuu keskmiselt jäägilt ( intressimäär alates 1. veebruarist 0,2% aastas ) • Intressimaksed kuu minimaalselt jäägilt ( intressimäär alates 1. veebruarist 0,25% aastas ) • Minimaalne jääk , millele intressi arvestatakse , on praegu 500 krooni , alates 1. veebruarist 1000 krooni </s> </p>
<p> <s> <hi rend="rasvane"> Sampo Pank </hi> • Eesti krooni arvelduskontole makstav intress 0,25% • Intresside arvutamise aluseks on arvelduskonto kuu keskmine saldo • Pole kehtestatud minimaalset summat , millest alates intressi makstakse </s> </p></div3>
          <div3 type="artikkel"><head> Põllumajandusteadlasi pigistatakse rahaga </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Teisipäeval allkirjastas haridus- ja teadusminister Mailis Rand käskkirja , mille alusel määrati kindlaks 2003. aasta teadustööde sihtfinantseerimise summad . </s> </p>
<p> <s> 175 mln krooni otsustati jagada nii , et mitmed põllumajanduse alusuuringute teemad jäid osaliselt või täielikult rahalise katteta . </s> <s> Nii on põhjust nurisemiseks põllumajandusülikooli , Eesti Maaviljeluse Instituudi , Jõgeva Sordiaretuse Instituudi jmt uurimisasutuse teadlastel . </s> </p>
<p> <s> “ Juba kümmekond aastat on avaldatud survet põllumajandusele ja seda enam põllumajandusteadusele , ” ütles EPMÜ teadusprorektor Lembit Nei . </s> <s> “ Kui nii palju aastaid on toimunud alafinantseerimine , siis on meil väga raske rahvusvahelisel tasandil teistega võrdväärset uurimistööd teha . ” </s> </p>
<p> <s> Kui 1998. aastal anti põllumajandusülikoolile teadusuuringuteks kaks korda vähem raha kui Tartu ülikoolile , siis praegu antakse põllumajandusülikoolile juba neli korda vähem raha , lisas Nei . </s> </p>
<p> <s> Ettepaneku teadustööde niisuguseks rahastamiseks tegi ministeeriumi juures tegutsev teaduskompetentsi nõukogu . </s> </p>
<p> <s> Haridus- ja teadusminister Mailis Ranna sõnul ei saanud ta nõustuda kõikide teaduskompetentsi nõukogu ettepanekutega , kusjuures üheks põhjuseks olid ebapiisavad ettepanekud põllumajandusteaduste finantseerimiseks . </s> </p>
<p> <s> “ Võrreldes nõukogu ettepanekutega , on näiteks suurendatud finantseerimist loomakasvatuse valdkonnas . </s> <s> Metsanduse ja kalakasvatuse erialal lisandus kaks järeldoktori kohta , finantseeringu saavad veel ka üks põllumajandusehituse teema ja agrobiokeskus EVIKA , ” sõnas Rand . </s> </p>
<p> <s> Kokkuvõttes viitab käesoleval aastal sihtfinantseerimise otsustamisel tekkinud olukord selgesti probleemidele teaduse riigieelarvelise rahastamise süsteemis , mille kriitiline ülevaatamine võiks sündida juba tänavu . </s> </p></div3>
          <div3 type="artikkel"><head> Selgusid Maalehe Kreeka reisi võitjad </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Esmaspäeval Maalehe toimetuses korraldatud Kreeka reisi loosimisele laekus 21 512 loosi . </s> <s> Õigluse huvides sõltus loosivõimalus lehe tellimisaja pikkusest : ajalehe aastatellijail oli neli , üheksa kuu tellijail kolm , poole aasta tellijail igaühel kaks loosi ja kolme kuu tellijail üks loos . </s> </p>
<p> <s> Tänavuse lugejatereisi võitjad on : </s> </p>
<p> <s> <hi rend="rasvane"> Valli Tõrra </hi> Raplamaalt Kehtnast <hi rend="rasvane"> Maie Ollik </hi> Tallinnast <hi rend="rasvane"> Eduard Kasak </hi> Võrumaalt Kuutsilt <hi rend="rasvane"> Viivika Eero </hi> Tallinnast <hi rend="rasvane"> Rein Laagus </hi> Pärnumaalt Häädemeestelt <hi rend="rasvane"> Göran Raus </hi> Jõgevamaalt Vägevalt <hi rend="rasvane"> Märt Naar </hi> Pärnumaalt Kablist <hi rend="rasvane"> Harald Kalvik </hi> Harjumaalt Laagrist <hi rend="rasvane"> Elve Tall </hi> Raplast <hi rend="rasvane"> Rein Nõlvak </hi> Raplamaalt Kärust <hi rend="rasvane"> Aino Leemets </hi> Rakverest <hi rend="rasvane"> Heino Lina </hi> Põlvamaalt Kanepist <hi rend="rasvane"> Jaan Juhkam </hi> Raplamaalt Märjamaalt <hi rend="rasvane"> Raivo Lang </hi> Võrust <hi rend="rasvane"> Anna Sass </hi> Viljandimaalt Meleskist <hi rend="rasvane"> Imbi Mõttus </hi> Võrumaalt Sännalt <hi rend="rasvane"> Õie Kangro </hi> Tartumaalt Tõraverest <hi rend="rasvane"> Ülo Lillmaa </hi> Võrumaalt Obinitsast <hi rend="rasvane"> Leili Päärmaa </hi> Raplamaalt Kaereperest <hi rend="rasvane"> Juta Pihla </hi> Pärnust </s> </p>
<p> <s> Toimetus võtab võitjatega ühendust . </s> </p>
<p> <s> Maaleht on korraldanud oma tellijatest lugejatele reise Euroopasse alates 1993. aastast . </s> </p>
<p> <s> Igal aastal naeratab loosiõnn 20 lugejale , kuid reisilisi on rohkem , sest juba mitu aastat on teele saadetud rühmi ka neist huvilistest , kes oma raha eest soovivad koos Maalehega sama maad külastada . </s> </p>
<p> <s> <hi rend="rasvane"> ML </hi> </s> </p></div3>
          <div3 type="artikkel"><head> Kandidaadid lavale , reklaam tulle </head>
<p> <s> <hi rend="rasvane"> Otsekui aimates , mida valijad teevad postkasti surutava reklaamiga , rõhuvad erakonnad Riigikogu valimiste eel vahetutele kohtumistele valijatega </hi> </s> </p>
<p> <s> “ Kulutavad mõttetult palju raha selle reklaamimise peale , aga see , mis postkasti tuleb , läheb küll kohe tulle ! ” rääkisid nii harjumaalane Aare Elvi kui ka põlvalane Heino-Juhan Hani parlamendivalimiste eelset propagandat analüüsides . </s> <s> “ Maamehele pole sellel mingit mõju . ” </s> </p>
<p> <s> Kohtumistele rõhudes on erakonnad aga valija tahet lausa läbi näinud . </s> <s> “ Vot see on küll hea ! ” lausus Aare Elvi . </s> <s> “ See ju ainus koht , kus olulised teemad ilmsiks tulevad , ” sõnas Heino-Juhan Hani . </s> </p>
<p> <s> <hi rend="rasvane"> Valija soov täitub </hi> </s> </p>
<p> <s> Eesti suurimate parteide pressiesindajate-reklaamikorraldajate sõnul panevad parteid valimiseelsel enesereklaamimise ajal rõhku just kohtumistele valijatega . </s> </p>
<p> <s> Res Publica meediajuht Allar Tankler ütles , et nende erakonnas on kandidaate , kes kohtuvad valijatega iga päev . </s> <s> Samas ei täpsustanud ta , mis kohtumiste osas praeguseks korraldatud on . </s> <s> “ Kohtumiste organiseerimine on iga kandidaadi enda asi , ” lausus ta . </s> <s> “ Me ei saa kedagi kohtumistele sundida . ” </s> </p>
<p> <s> Erakonna Ida-Virumaa piirkonna valimisjuhi Indrek Saluvee sõnul teab ta oma piirkonnast kolme inimest , kes valimiseelseks kaheks nädalaks puhkusele lähevad . </s> <s> Ka broneerivad erakonna kandidaadid kohtumisteks kultuurimaju jm. </s> </p>
<p> <s> Saluvee kinnitust mööda on sealsetel kandidaatidel mõned kohtumised ka juba seljataga . </s> <s> Nende puhul pole siiski tegemist olnud spetsiaalselt erakonna korraldatutega , vaid suvaliste rahvaüritustega , kuhu kandidaadid rahvarohkust ära kasutades kohale on läinud . </s> <s> “ Kooki ja šampanjat ei paku , ” ütles Saluvee kohtumiste meelelahutusliku külje kohta . </s> </p>
<p> <s> <hi rend="rasvane"> Kondoomi välimus värskemaks </hi> </s> </p>
<p> <s> Reformierakonna pressiesindaja Triinu Rajasalu ütles , et neil on kohtumised valijaga telereklaami järel teisel kohal . </s> <s> Kavatsetakse ka valija meelt lahutada , näiteks erakonna uue lauluga . </s> <s> “ Samuti kavatseme värskendada meie sümboolikaga kondoomi välimust , ” lubas ta . </s> <s> Seevastu Isamaa ei pööra erakonna reklaamikomisjoni juhi Heiki Kivimaa sõnul olme-pudi-padi kaunistamisele tähelepanu . </s> </p>
<p> <s> Keskerakonna infojuht Evelyn Sepp ei soovinud aga ühtegi reklaamimisviisi eraldi välja tuua . </s> <s> “ Kõik kanalid saavad olema võrdselt hõivatud , ” lausus ta . </s> </p>
<p> <s> Valikus , kas keskenduda reklaamis erakonna põhimõtetele või isikutele , nägid mitmed erakonnad tasakaalu võimalust : näha saab nii isikut kui ka põhimõtet , sest üks esindab teist . </s> <s> Ainuüksi põhimõtetest rääkisid Isamaa ning Mõõdukad . </s> <s> “ Kui ajalehte on võimalik pakkuda kas naeratavat poliitiku nägu või sisukat artiklit , siis valime viimase , ” selgitas Mõõdukate pressiesindaja Olari Koppel . </s> </p>
<p> <s> Valimiste eelse tipphetke jätavad valimisteni jäänud kuue nädala viimasesse otsa Rahvaliit , Keskerakond , Res Publica ning Mõõdukad . </s> <s> Reformierakond lubab end ühtlaselt näidata , Isamaa vastus “ vastavalt vajadusele ” jäi ebaselgeks . </s> </p>
<p> <s> Kampaaniaks kulutatav summa on Keskerakonna esindaja väitel kohalike valimistega võrreldes kindlasti väiksem , Reformierakond ja Rahvaliit plaanivad aga reklaamiraha suurendada . </s> </p>
<p> <s> “ Me peame seda tegema , sest teised teevad ka , ” ütles Rahvaliidu teabejuht Agu Uudelepp . </s> </p>
<p> <s> Reformierakonna peasekretär Eero Tohver nimetas reklaamiraha suurendamise põhjuseks tõika , et kui kohalike valimiste ajal oli sageli tegu inimesega , keda tema valla tuhat elanikku nii või naa tunnevad-teavad , siis nüüd peab kandidaat ennast alles tutvustama . </s> </p>
<p> <s> “ Täpsemalt ei taha rääkida , sest kui me väljakäidust rohkem ära kasutame , siis öeldakse , et me oleme pätid , ” lisas Eero Tohver . </s> </p></div3>
          <div3 type="artikkel"><head> Tööstused sundpuhkusel </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Ehkki kalalaevad pääsevad juba püügile Veere , Mõntu ja Lehtma sadamast , ei jätku praegu värsket kala kaugeltki kõigile kalatööstustele . </s> </p>
<p> <s> Kalaliidu tegevdirektori Valdur Noormägi sõnul on täielikult seiskunud töö Läänemaa AS Hako ning AS Maseko Narva ja Tallinna tsehhides , kust on ühtekokku saadetud sundpuhkusele 710 töötajat . </s> <s> AS Spratfil koondas 38 inimest . </s> </p>
<p> <s> Ehkki Hiiu Kalurile kuulub Eesti suurim kalalaevastik , ei jõua see praegu kalaga varustada kõiki oma tsehhe . </s> <s> Saaremaa Läätsa tsehhi töötajad saadeti vähemalt nädalaks sundpuhkusele . </s> </p>
<p> <s> Sadamate taasavanemise tõttu loobus kalaliit oma esialgsest taotlusest saada valitsuselt sadamate jäätumise tõttu töötajate sundpuhkusele saatmiseks toetust . </s> <s> Noormägi ütles , et mere jääst vabanedes elavad kalatööstused ja kalurid praeguse aja veel üle , kuid sügisel ootavad ees tõsised töötajate koondamised ja sundpuhkusele saatmised . </s> <s> “ Septembriks võib olla kaluritel aasta-limiit juba välja püütud , ” ennustab Noormägi . </s> </p>
<p> <s> Kalaliidust välja astunud Viru Kalatööstuse juhataja Agu Laanemets ütles , et probleeme kala saamisega ei ole . </s> <s> “ Meile on pakutud värsket kala nii Eestist , Soomest kui ka Rootsist , ” ütles Laanemets . </s> <s> Leping kala ostmiseks on tal sõlmitud Rootsi firmaga . </s> </p>
<p> <s> Noormägi ei pea aga mõistlikuks osta kala 5kroonise kilohinnaga Rootsist , sest sel juhul tuleb kalakonservi müüa alla omahinna . </s> </p>
<p> <s> Viru Kalatööstuse kahjum oli mullu 108 mln kroonise käibe juures 7 mln , mis tuli Laanemetsa sõnul konservide müügist Ukrainasse . </s> <s> “ Tõmbasime nüüd kõvasti oma tootmist koomale . ” </s> </p>
<p> <s> Mullu detsembris sulges Viru Kalatööstus 160 töötajaga Purtse kalatehase . </s> <s> Veel 2001. aastal oli Viru kalatööstus 156 mln kroonise käibe juures 17 mln krooniga kasumis . </s> </p></div3>
          <div3 type="artikkel"><head> Kalurid ootavad oksjoni kaotamist </head>
<p> <s> <hi rend="kaldkiri"> 22.01.2003 <bibl> <author> Merike Pitk </author> </bibl> </hi> </s> </p>
<p> <s> <hi rend="rasvane"> Riigikogu otsustab tõenäoliselt täna kalapüügiseaduse muutmise </hi> </s> </p>
<p> <s> Jõulust saati kalalaevu jäävangi sulgenud meri lubas traalerid taas püügile Saaremaa Veere ja Mõntu ning Hiiumaa Lehtma sadamast . </s> <s> Lisaks ootusele , et lõunatuul paneb jää ka mandri sadamatest liikuma , ootavad kalurid veel kahte asja . </s> <s> Tänavuste kalapüügikvootide 28% vähenemise hüvitamist ning allesjäänud kvoodi oksjonilepaneku kaotamist . </s> </p>
<p> <s> <hi rend="rasvane"> Oksjoniga mängib kalur kasumi maha </hi> </s> </p>
<p> <s> Täna tuleb Riigikogus teisele lugemisele kalurite ümarlaudadest sündinud kalapüügiseaduse muutmise seaduse eelnõu , mille esitasid Riigikogu Mõõdukate fraktsiooni liikmed Vambo Kaal , Kalev Kotkas ja Vootele Hansen . </s> </p>
<p> <s> Kalurite Liidu juhatuse esimehe Toivo Orgusaare sõnul on eelnõul kaks head külge . </s> <s> Esiteks , kalur ei pea enam iga hinna eest merest välja püüdma alamõõdulist kala või näitama püütud koguseid tegelikust suuremana , sest kvoodi jagamisel ei võeta enam aluseks varasemat väljapüüki . </s> </p>
<p> <s> Teiseks , kui alates 2000. aastast on 90% kvoodist jagatud kalurite vahel ajaloolise püügiõiguse alusel ja 10% on tulnud välja osta enampakkumisel , siis nüüd tahetakse oksjonid ära kaotada . </s> </p>
<p> <s> “ Igal aastal oleme ju selle kasumi , mis teenime , mänginud oksjonil maha , ” põhjendab enampakkumiste kaotamise vajadust ka traallaevade omanike ja reederite liidu juhatuse esimees Mihkel Undrest . </s> <s> “ Oleme teinud seda hasardist , et teistest rohkem limiiti saada . </s> <s> Tagantjärgi kaine mõistusega mõeldes pole me aga midagi saavutanud , limiidid läksid ju ikka väiksemaks . </s> <s> Oleme ainult riigikassat täitnud , ” rääkis Undrest . </s> </p>
<p> <s> Püügiõiguse enampakkumisel on räime ja kilu alghind 4 senti kilost tõusnud isegi 1,2 kroonini , kusjuures kalur saab väljapüütud kala müügist keskmiselt 2,20 krooni . </s> </p>
<p> <s> Üleeile saabus Riigikogu keskkonnakomisjoni keskkonnaminister Heiki Kranichi allkirjaga kiri , milles ta teatab , et ministeerium seaduse muudatust ei toeta . </s> <s> Kranich põhjendas seda sellega , et oksjoneid on rakendatud ainult kaks aastat ja süsteem pole veel korralikult juurdunud . </s> </p>
<p> <s> <hi rend="rasvane"> Kranich seaduse muutmise vastu </hi> </s> </p>
<p> <s> “ Oleme seisukohal , et seaduse muudatus põhjustab kalandussektoris ebastabiilse olukorra tingimustes , kus püüdjaid on juba informeeritud nende arvatavast 2003. aasta püügivõimaluste suurusest . </s> <s> Samuti aitab kalandussektori ebastabiilsuse süvendamisele kaasa asjaolu , et liiga tihti muudetakse kalapüügiettevõtete jaoks nii olulist sätet , mis seondub püügivõimaluste jaotamisega , ” seisab Kranichi allkirjaga kirjas . </s> </p>
<p> <s> Oksjoni nõue viidi kalapüügiseadusesse kaks aastat tagasi just Reformierakonna ja Kranichi nõudel . </s> <s> Reformierakond tahtis panna 50% kvoodist oksjonile , kuid kalurite survel alandati see protsent kümneni . </s> <s> “ Kui Kranich räägib aga vajadusest kalapüüki piirata ja liiga suurest kalurite arvust , siis oma oksjonitega on ta just võimaldanud püüdjate arvu veelgi suurendada ja uutel tegijatel juurde tulla , ” toonitas Orgusaar . </s> </p>
<p> <s> <hi rend="rasvane"> Kalurid nõuavad endiselt kahjutasu </hi> </s> </p>
<p> <s> Kalurite Liit saatis juba novembris peaministrile märgukirja , paludes kvootide järsu vähendamise hüvitamiseks 40 mln krooni . </s> <s> Eelmisel teisipäeval saatsid Kalurite Liit ning traallaevaomanike ja reederite liit peaministrile uue taotluse , küsides nüüd juba 50,4 mln krooni . </s> <s> See arv saadi kvoodi vähendamise tõttu saamata jääva üle 25 000 tonni kala ja kalakilo hinna , kahe krooni , korrutamisel . </s> </p>
<p> <s> Toivo Orgusaar sai küll keskkonnaministri kirja lubadusega esitada taotlus valitsusele , eriliseks rõõmuks aga kalurkonnal põhjust ei ole . </s> <s> Minister Kranich ütles esmaspäeval Riigikogu ees esinedes , et riigieelarves püügivõimaluste vähenemisest tingitud majanduslike kahjude kompenseerimiseks raha ei ole . </s> </p>
<p> <s> Küll aga teatas Kranich oma kirjas Kalurite Liidule , et kalapüügisektori olukorra parandamiseks tuleb viia püügivõimsused vastavusse püügivõimalustega , mis tähendab kalapüügilaevade arvu vähendamist . </s> </p>
<p> <s> Kalalaevastiku vähendamiseks on keskkonnaministeerium 2004.-2006. aastaks planeerinud 100 mln kr , kusjuures 25 mln peab tulema riigieelarvest ja 75 mln kr ELi struktuurifondidest . </s> </p>
<p> <s> Sel aastal näeb Kranich võimalust laevade püügilt kõrvaldamise toetamiseks kasutada ELile tursakvoodi müügist laekunud 4,8 mln krooni , samas on minister mõelnud seda raha kasutada täiendava kilu- ja räimekvoodi juurdeostmiseks teistelt Läänemere kalanduskomisjoni liikmetelt . </s> </p>
<p> <s> Orgusaare arvates tuleks aga osa tursakvoodi müügist saadud rahast anda tursapüüdjatele aastasest seisakust tingitud kahjude hüvitamiseks , sest möödunud aastal ei saanud nad püügile minna . </s> </p>
<p> <s> “ 4,8 miljonist kroonist kalalaevade vanarauaks lõikamiseks küll ei jätku , sest Euroopa Liidus makstakse ühe laeva püügilt kõrvaldamiseks 6-8 miljonit , ” nentis Orgusaar , tuletades taas meelde , et 50 miljonit krooni toetust vajavad kalurid eelkõige selleks , et vastu pidada ELi jõudmiseni . </s> <s> “ Siis saame kompenseerida laevaomanikule laeva püügilt kõrvaldamist ja kalurile töö kaotamist juba ELi abiga . ” </s> </p>
<p> <s> <hi rend="rasvane"> Eestis on ülearu 25-30 kalapüügilaeva </hi> </s> </p>
<p> <s> Keskkonnaministeeriumi kalavarude osakonna peaspetsialist Enno Kobakene ei usu , et iga laeva kalapüügist loobumise eest saaks omanik 6-8 miljonit krooni , kui uue MRT-tüüpi kalalaeva saab Venemaalt osta 10 miljoni krooni eest . </s> </p>
<p> <s> “ Kaheksa miljonit pärineb ooperist “ Ainult unistus “ , ” lausus Kobakene , kelle sõnul ei jääks sellise summa väljakäimisel püügile enam ühtegi laeva . </s> <s> “ Selle raha eest annaksid kõik oma laeva ära . ” </s> </p>
<p> <s> <hi rend="rasvane"> Riigikogu Mõõdukate fraktsiooni liige Kalev Kotkas : </hi> </s> </p>
<p> <s> Vastupidiselt Heiki Kranichi arvamusele on just oksjonid tekitanud kalanduses ebastabiilse olukorra . </s> <s> Kalurilt võetakse igal aastal 10% tema ajaloolisest püügiõigusest ja pannakse ta seda õigust oksjonilt välja ostma . </s> </p>
<p> <s> See on sama mis võtta talunikult igal aastal kümnest hektarist ära hektar ja sundida teda seda maad oksjonil tagasi ostma , sest vastasel juhul on ta kümne aasta pärast oma maast ilma . </s> </p>
<p> <s> Paika ei pea ka Kranichi väide , et seadust ei saa muuta , kuna kalapüüdjaid on juba informeeritud nende arvatavast 2003. aasta püügivõimaluste suurusest . </s> <s> Kuid kedagi ei saa ette informeerida võimalikust oksjonivõidust ! </s> </p>
<p> <s> Oksjonite poolt on ainult kahtlase taustaga ja kalakaitseinspektsioonis mustas nimekirjas olevad kalafirmad . </s> <s> Just selliste firmade turult puksimiseks me suuresti selle seadusemuudatuse algatasimegi . </s> </p>
<p> <s> Olukorras , kus meie kalapüügikvoot on kahanenud niigi 28% , ei ole õige pseudodemokraatiat etendades lasta piiratud ressursi ligi võimalikult palju huvilisi , nagu oksjonisüsteem seda võimaldab . </s> </p>
<p> <s> Pealegi ei kao oksjonid sootuks . </s> <s> Need jäävad täiendavate püügivõimaluste jagamiseks , juhul kui Eesti riik ostab aasta keskel mõnelt teiselt riigilt lisakvooti juurde . </s> </p></div3>
        </div2>
        <div2 type="rubriik">
          <head> Uudised </head>
          <div3 type="artikkel"><head> President kiitis Raplamaa ettevõtlikke </head>
<p> <s> <hi rend="kaldkiri"> 22.01.2003 </hi> </s> </p>
<p> <s> President Arnold Rüütli väisas Rapla maakonda 15. ja 16. jaanuaril . </s> <s> Vastuvõtjad olid päevaprogrammid kokku pannud , lähtudes Raplamaal hästi avalduvast nähtusest , et ettevõtluse areng liigub pealinna poolt mööda suuremaid teetrasse südamaale . </s> </p>
<p> <s> Külaskäik kulges tunnustamiste meeleolus , kuna president leidis Raplamaalt palju edukaid ja ettevõtlikke inimesi , kes oskavad väga hästi oma ettevõtteid arendada . </s> </p>
<p> <s> President külastas ka kõiki hiljuti ühinenud uusvaldasid ehk Kohila , Rapla ja Märjamaa valda , avas Hagudi lasteaia ja käis Varbola linnusel . </s> </p></div3>
        </div2>
        <div2 type="rubriik">
          <head> Juhtkiri </head>
          <div3 type="artikkel"><head> Kus on valija garantii ? </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Kui ostame poest kingad , millel paari nädalaga tallad lahti loksuvad , on meil õigus need poodi tagasi viia ja ümber vahetada . </s> <s> Või vähemalt raha tagasi saada . </s> </p>
<p> <s> Nagu tänase Maalehe tarbijaküljelt lugeda , on kaupade kohta õigus pretensiooni esitada kahe aasta jooksul . </s> <s> Vastavalt võlaõigusseadusele , millest küll enamik meist läbi närida ei jaksa , on kingadel garantii . </s> </p>
<p> <s> Kui valime Riigikokku saadiku , kes mõne aja pärast osutub kas suliks , lolliks või lihtsalt laisaks , ei saa me peale avaliku hurjutamise midagi peale hakata . </s> <s> Seega poliitikute töö kohta mingid garantiid ei kehti , kuna vastavalt seadusele neid tagasi kutsuda ei saa . </s> <s> Samas muudab valimisseadus häälte lugemisel isikuvalimised erakondlikeks valimisteks , nagu selgitab tänases lehes Viljandi maavanem . </s> </p>
<p> <s> Küsides , kus on valija garantii , et riiki juhtima pääseksid ausad ja asjatundlikud poliitikud , tuleb paraku tõdeda , et ega seda õieti olegi . </s> <s> Kas minu poolt täidetud kodanikukohusel , minu neljaks aastaks antud häälel on siis väiksem kaal kui kaupmehele ulatatud kroonidel ? </s> </p>
<p> <s> Päris üheselt eelnenut siiski võtta ei saa ning omamoodi garantii kehtib ka poliitikute kohta . </s> <s> Praeguse süsteemi juures saab selle vähemalt osaliselt anda erakond , kui ta ühe või teise isiku valimisnimekirja lülitab . </s> </p>
<p> <s> Nüüdseks on kandideerijate nimed avalikult teada , nii et uurige nimekirju hoolega . </s> <s> Kindlasti leiate igast mõne nime , kes kuidagi ei istu , aga ei tasu heituda , kui enamik sobib . </s> <s> Ka nimekirja võib võtta nagu saja elanikuga küla , kus elab igasugu tüüpe . </s> <s> Üldilme määravad siiski suutlikumad , kes midagi ära teinud . </s> </p>
<p> <s> Kuna meil on erakondlik süsteem , tasub valijal otsus teha erakonna , selle programmi järgi . </s> <s> Seega saabki valijale garantii anda eelkõige erakond . </s> <s> Ent mille järgi oma õigust nõuda , kui hiljem selgub , et asi mäda ? </s> </p>
<p> <s> Täpselt nagu poes - ostutšekid tuleb alles hoida . </s> <s> Vähemalt mälus . </s> <s> Parteide puhul on nendeks ostutšekkideks nii seni tehtu kui ka valimiste eel antud lubadused , mille täitmist saab hiljem kontrollida . </s> </p>
<p> <s> Erakonnad alluvad ühiskondlikule survele isegi kergemini kui üksikisikud . </s> <s> Tõestuseks see , et kümne iseseisvusaasta jooksul pole ükski valitsus järjest nelja aastat valitsenud . </s> <s> Riigi stabiilsuse seisukohalt küll kehv tulemus , näitab see ometi , et Eesti on demokraatlik riik ning mingil moel kajastuvad rahva meeleolud ka võimuladviku käitumises . </s> <s> Kuigi veel ehk liiga vähe - erakorraliste valimiste kogemus meil ju puudub . </s> </p>
<p> <s> Parim garantii valijale on arukalt tehtud valik , mida võib rahulikult kuni järgmiste valimisteni südames kanda . </s> <s> Siis minnakse juba samast kohast sarnast otsima . </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Kommiraha nõuab nuppu </head>
<p> <s> <hi rend="kaldkiri"> 22.01.2003 <bibl> <author> Sulev Oll </author> </bibl> </hi> </s> </p>
<p> <s> Ajal mil ma inflatsioonist veel kuulnudki polnud ja iga rubla taga seisis rida arve , mis kullasisaldust kinnitama pidid , hoidis mu isa raha hoiukassas . </s> <s> Seda vaatamata rahareformihirmule , mis alles mõni aeg tagasi rublad kopikakõlinaks muutnud oli . </s> </p>
<p> <s> Isa polnud ega ole ka praegu rikas mees , aga mitu tuhat rubla kogunes aastate jooksul ikka arvele . </s> <s> Ja ega seda sealt vähemaks võetud . </s> <s> Kui rubla juba hoiukassasse rändas , siis sinna ta jäi ja aastaga kaks kopikat juurde teenis . </s> </p>
<p> <s> Hoiukassa oli minusuguse poisikese jaoks mõnus koht - aastaga teenis tuhanderublane arve juurde ju tervelt 20 , mina aga kevadsuvise kõplamisega sovhoosis vaid 12 rbl. </s> </p>
<p> <s> Niisuguse poisipõlve järel unustasin ma oma praeguse pangaarve intressivõime sootuks . </s> <s> Kujutasin ette , et kui palk ikka arveldusarvele kukub , küll sealt pojale kommiraha ka pudeneb . </s> </p>
<p> <s> Ei pudene . </s> <s> Pangandusfilosoofia on lihtsalt teistsugune ja kui ma oma raha teenima tahan panna , tuleb mul natuke lugeda ja mõelda . </s> <s> “ Magavale kassile hiir suhu ei jookse ” kehtib ka siin . </s> <s> Ja pangad kinnitavad seda vanasõna arveldusarvel oleva raha intressimäära allapoole lastes ja intressi alla käiva raha piirmäära tõstes . </s> </p>
<p> <s> Kas ma aga aktiivseks kassiks , intressipüüdjaks hakkan , ei tea . </s> <s> Esiteks - arvan , et selleks peab raha kuupalgast rohkem olema . </s> <s> Teiseks - kuidagi ebamugav tundub end pangandusalase info kuhilast läbi närima hakata . </s> </p>
<p> <s> Loomulikult on olemas kõikvõimalikke nõustajaid , kes oleviku sajalisi mulle tuleviku tuhandeteks ette maaliksid . </s> <s> Aga ikka tundub mulle pojale kommiraha teenimine raskem kui mu isal hoiukassas . </s> </p></div3>
          <div3 type="artikkel"><head> Kas keegi pani raha tasku ? </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Mai Treial Riigikogu liige </hi> </s> </p>
<p> <s> <hi rend="rasvane"> Riik võiks kompenseerida nõuko-gudeaegsed obligatsioonid EVPdega </hi> </s> </p>
<p> <s> Mulle on tulnud mitmelt petta saanud inimeselt kirju , milles küsitakse , kuidas on kulgenud Eesti-Vene läbirääkimised Eesti Vabariigi elanike käes olevate nõukogudeaegsete väärtpaberite hüvitamise asjus . </s> </p>
<p> <s> 1990. aastal väljastas Hoiupank NSVL Ministrite Nõukogu määruse alusel obligatsioone , mille alusel pidi võlakirja omanikule väljastatama kodutehnikat ning Venemaal toodetud autosid . </s> <s> Kui Nõukogude Liit lagunes , algasid probleemid , sest 25. jaanuarist 1992 kuni asjaolude täpsustamiseni tehingud NSV Liidu väärtpaberitega peatati . </s> </p>
<p> <s> Ei Hoiupank , Eesti Vabariik ega Vene Föderatsioon pole võtnud endale otsest kohustust obligatsioone lunastada . </s> <s> Nii küsivadki inimesed , mis siis ikkagi saab . </s> <s> Venemaad võib ju mõista - temal kui obligatsioonide väljastaja õigusjärglasel on mõistlik kasutada venitamistaktikat ja seda on ka tehtud . </s> <s> Lõppes ju obligatsioonide tähtaeg juba 1997. aastal . </s> </p>
<p> <s> <hi rend="rasvane"> Ausa tööga teenitud </hi> </s> </p>
<p> <s> Asi vajab siiski selgeksrääkimist , sest keegi on heausksete inimeste raha oma taskusse pannud ja nende arvelt rikastunud . </s> <s> Tõenäoliselt läks raha Nõukogude Liidu riigikassasse , sealt nüüdse Vene Föderatsiooni riigivarasse . </s> <s> Kokku kanditi niimoodi Venemaale Eesti 5700 elaniku 7500 võlakirja väärtuses 26 miljonit rubla . </s> </p>
<p> <s> On ka enam-vähem teada , kes need obligatsioonid ostis , sest sõiduautode obligatsioone müüdi vastavalt linnade ja rajoonide täitevkomiteede kinnitatud jaotuskavadele ning nendele kirjutati isegi ostja nimi . </s> </p>
<p> <s> Sel ajal , kui praegune peaminister Siim Kallas oli veel rahandusminister , soovitas ta inimestel võtta neid võlakirju kui suveniire . </s> <s> Kuid lihtsalt kirjutada tuhandete inimeste raha korstnasse - kas pole see riigi poolt ebaeetiline samm ? </s> </p>
<p> <s> 1996. aasta lõpus otsustas väike seltskond inimesi , et olukord ei saa nii kesta ning asi tuleb kohtusse anda . </s> <s> Ühe Tallinna kooli aulasse kutsuti kokku suur hulk riigilt petta saanuid . </s> <s> Koosoleku lõppedes registreeriti inimeste obligatsioonid ja räägiti ühisest hagist rahvusvahelisse kohtusse , võeti igalt registreerunult sada krooni , kuid seegi raha on nüüd kadunud . </s> </p>
<p> <s> Lähtudes eeltoodust , esitasin koos Villu Reiljani ja Andres Varikuga välisminister Kristiina Ojulandile arupärimise , milles palusin vastata mitmele küsimusele , mis puudutavad meie vabariigi elanike käes olevaid NSV Liidu väärtpabereid . </s> <s> On ju avaldatud lootust , et probleem leiab lahenduse Eesti-Vene läbirääkimiste käigus . </s> </p>
<p> <s> Kristiina Ojuland jagas nende inimeste muret , kes obligatsioone ostsid . </s> <s> Ta ütles , et Vene Föderatsiooni valitsus on vastu võtnud määruse , mille kohaselt on õigus NSV Liidu 1990. aasta obligatsioonide rahalisele kompensatsioonile Vene Föderatsiooni kodanikel . </s> </p>
<p> <s> <hi rend="rasvane"> Venemaa seisukohad </hi> </s> </p>
<p> <s> Lisaks on Vene Föderatsiooni Hoiupank teatanud , et kompenseerimisele võetakse ainult neid obligatsioone , mis on realiseeritud Vene Föderatsiooni territooriumil , ja endistes NSV Liidu vabariikides müüdud obligatsioone välja ei maksta . </s> <s> Selline on olnud Vene Föderatsiooni pikaajaline seisukoht , mis pole muutunud ning Vene Föderatsioon ei ole näidanud üles huvi alustada sellealaseid läbirääkimisi . </s> </p>
<p> <s> Ojuland meenutas ka Tallinna ringkonnakohtu 1. juuli 1999. aasta otsust , kus kohus asus seisukohale , et ei Eesti vabariik ega ASi Hansapank õiguseelneja ehk siis Hoiupank ei ole sõlmitud laenulepingute pooleks . </s> <s> Siit ühemõtteline vastus : Eesti institutsioonid ei saa võtta üle teise riigi kohustusi ega kompenseerida neid võlakirju . </s> </p>
<p> <s> Väidetavalt on Vene Föderatsioon eesotsas nende rahandusministeeriumiga siiski seisukohal , et Eesti valitsusel tuleks see raha oma kodanikele välja maksta , sest laenuga saadud summasid kasutati rahvamajanduse arendamiseks kõikjal NSV Liidus ning on võimatu kindlaks määrata , kuhu ja kui palju raha eraldati . </s> <s> Kahju , et Eesti pool ei tõstatanud neid küsimusi Venemaa asepeaministri Valentina Matvijenko visiidi ajal. </s> </p>
<p> <s> Pakun valitsusele ühe võimaluse probleemi lahenduseks : kui Venemaa keeldub mitmesuguseid juriidilisi ja majanduspoliitilisi väiteid esitades väärtpabereid välja maksmast , kas sellisel juhul ei peaks vastutuse võtma Eesti riik , näiteks kompenseerima obligatsioonid EVPdega , mille eest saaksid inimesed erastada kas või maad ? </s> </p>
<p> <s> <hi rend="kaldkiri"> Autor on Eestimaa Rahvaliidu liige </hi> </s> </p></div3>
          <div3 type="artikkel"><head> Nädala nägu </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Ametikorterite skandaaliga seoses avalikult valetanud Tallinna aseprefekt Peeter Moora astus esmaspäeval ametist tagasi . </hi> </s> </p>
<p> <s> <hi rend="kaldkiri"> “ Teeks kunsti , ” kord mõtles prefekt , “ et elust saaks teos , mil efekt , ja näha CV-st on edukat meest , ” ja valmis sai käkk ehk defekt . </hi> </s> <s> <hi rend="rasvane"> A. Itskok </hi> </s> </p></div3>
          <div3 type="artikkel"><head> Meedia kui pilapilt </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Kärt Hellerma </hi> </s> </p>
<p> <s> Tänasest ühiskonnast räägitakse sageli kui meediaühiskonnast , mõeldes selle all nii pildilise kui ka tekstilise info piiramatut levikut , aga ka mõne uudise või nähtuse teadlikku moonutamist ja võimendamist . </s> <s> Internet , ajalehed-ajakirjad , televisioon ja raadio ei vahenda ju ammugi mitte ainult päevauudiseid , vaid jagavad ka teadmisi ja kujundavad arvamusi . </s> <s> Lisaks lahutavad nad meelt . </s> </p>
<p> <s> Ent lähemalt uurides , missugune on meedias pakutava meelelahutuse iseloom , võib jõuda kurvale järeldusele , et nüüdisaegsed kommunikatsioonivahendid võivad ühel hetkel olla küll inimesele head abilised , muutuda aga sealsamas halastamatuks vaenlaseks , mis teda mõnitavad , alandavad ja tema eneseväärikuse küüniliselt porri tallavad . </s> </p>
<p> <s> See , mida praeguses meedias vaatajatele-kuulajatele lõbustamise sildi all pakutakse , pole enamasti mingi südamlik huumor või süütu nali , pigem on see pila , mis käib alati kellegi arvel . </s> <s> Sealjuures ei saa ohver asjast iga kord arugi ning valab puhtast rumalusest veel õli tulle . </s> </p>
<p> <s> <hi rend="rasvane"> Kui au mõiste hävib </hi> </s> </p>
<p> <s> Meedia on inimese senise väärtussüsteemi kergekäeliselt ümber paisanud , nihutanud oluliselt tema arusaamisi heast ja kurjast , tugevusest ja nõrkusest . </s> <s> Meedia sisendab tarbijale , et headuse , hoolivuse ja omakasupüüdmatuse asemele on tõusnud ahnus , rumalus , himurus , kadedus ja edevus , sest need omadused aitavad tänases ühiskonnas edu saavutada . </s> </p>
<p> <s> Kas uskuda ? </s> <s> Kui jah , siis aitaks see justkui vähendada isiklikku vastutusekoormat . </s> <s> Ainult enesehaletsus annab märku , et asi pole õige . </s> </p>
<p> <s> Enesehaletsus pisendab meie au ja väärikuse tunnet . </s> <s> Juri Lotman on öelnud , et kui traditsioon katkeb , siis au mõiste hävib . </s> <s> Ta on kõnelnud ka kirjutamata seadustest , mis traditsioonilises ühiskonnas enesestmõistetavad olid ja millest inimesed tuge said . </s> </p>
<p> <s> Neid , kelles kirjutamata normid trotsi tekitasid ja silmakirjalikud tundusid , leidus kindlasti ka vanasti , aga neil polnud käepärast tribüüni , mis on olemas täna - meediat . </s> <s> Meediajuhtide huvides on tõsta vaatajanumbreid , ja kui miski müüb , siis antakse tuld . </s> </p>
<p> <s> Näiteks Kanal 2 naistesaade “ Mamma mia ” reklaamib ennast küll ajaviitena , kasutab aga sellise sildi all jultunult ära saatekülaliste rahuldamata tunnustusjanu , vajadust tähelepanu järele . </s> <s> Saatejuht muidugi töötab seda paremini , mida suuremale avameelsusele ta oma külalised sunnib . </s> </p>
<p> <s> Vestluspartnerile antakse mõista , et kõmulised ülestunnistused oma elust annavad talle tähtsuse ja erilisuse . </s> <s> Häbitunne kaob , must räägitakse nõiaväel valgeks ja keelatud viljad on õnnestavalt magusad . </s> </p>
<p> <s> Siiski pole möödunud sajandil alguse saanud traditsiooniliste normide ja reeglite hägustumine , mille eesmärgiks oli inimese vabastamine moraali ja muude sunduste “ ahelatest ” , veel päriselt maksimumi saavutanud . </s> </p>
<p> <s> Vahest on vaid aja küsimus , millal talk-showdesse hakatakse kutsuma neid , kes on elus kas või ühegi kaaskodaniku ära tapnud - et mõrtsukad saaksid puuderdatult ja prožektorite säras üksteise võidu kelkida , kus ja kuidas nad seda tegid . </s> </p>
<p> <s> <hi rend="rasvane"> Hingeline tasakaalustamatus kui norm </hi> </s> </p>
<p> <s> Loodan , et liialdasin . </s> <s> Meedias toimuv paneb tihti arvama , et inimeste hingeline tasakaal kõigub ohtlikult suures ulatuses . </s> <s> Läänes olevat ju igaühel oma psühhiaater , eks ole ? </s> <s> Kas oleksime meiegi rõõmsamad ja rahulolevamad , kui saaksime ülepäeviti käia raha eest oma muresid kurtmas ? </s> </p>
<p> <s> Tuleks teadmiseks võtta , et turuühiskond vajabki hingeliselt tasakaalustamata inimest . </s> <s> Madala enesehinnanguga isikut on hõlpsam maheda jutuga ära petta , saata ta kahtlasevõitu naudingute jahil amokki jooksma . </s> </p>
<p> <s> Alaväärsustunne paneb inimest sõltuma välisest heakskiidust , kuigi siiral tunnustusel ja tühjal narritamisel on suur vahe . </s> <s> Mulle meeldis Urmas Oti aastalõpusaatest koht , kus ta Elmo Nüganeni käest küsis : “ Kas te olete geenius või lihtsalt andekas inimene ? ” </s> </p>
<p> <s> Mõni teine vastaja oleks läinud puhevile - ka juhul , kui ta oleks aru saanud , et see on lihtsalt üks osa intervjueerija järeleproovitud strateegiast , killuke fraseoloogiat . </s> <s> Ott on harjunud , et kiitus pimestab suurimaidki staare . </s> <s> Nüganen vastas aga lihtsalt ja vaikselt : “ Vabandage , ma ei saanud küsimusest aru . ” </s> </p></div3>
          <div3 type="artikkel"><head> Vaja on tagada tasakaal </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Marika Tuus Tallinna Linnavolikogu aseesimees </hi> </s> </p>
<p> <s> <hi rend="rasvane"> Ühtmoodi ei saa maksustada vaevu äraelamist ja luksustarbimist </hi> </s> </p>
<p> <s> Maailma üks mõjukamaid finantsiste ja rikkamaid inimesi George Soros on öelnud : “ Süsteemi , mis valitseb praegu endistes Nõukogude Liidu maades , võib parimal juhul nimetada röövkapitalismiks . </s> <s> Riigivõim on pöördunud erahuvide teenimise suunas , lõhe rikaste ja vaeste vahel suureneb . </s> <s> See on ohtlik süsteem , mis ei loovuta mingeid hüvesid ega anna lootust kaotajatele . ” </s> </p>
<p> <s> Eesti üks rikkamaid inimesi , Pakterminali nõukogu esimees Aadu Luukas , otsib aastalõpu Arteris lihtrahvaga leppimist : “ Ohtlikult suureks veninud lõhed ühiskonna eri rühmade vahel tuleb ületada . ” </s> </p>
<p> <s> Rahvusvahelisel tasandil on hakatud Eestist rääkima kui ühest kõige sügavamalt kihistunud postsotsialistlikust riigist . </s> </p>
<p> <s> Pole saladus , et 1% kõige rikkamaid inimesi Eestis saab sama palju tulu kui 25% kõige väiksema sissetulekuga inimesi . </s> <s> Seega , 5000 kõige rikkama pere sissetulekud on sama suured kui 125 000 vaesema pere sissetulekud . </s> </p>
<p> <s> Kolmikliidu võimu ajal suruti läbi ettevõtte tulumaksu kaotamine rikaste firmade kasuks . </s> <s> Sellest võitis 30-40 suurettevõtet , oma osa turust kaotasid aga väikefirmad , kes pidid seejärel töötajaid vallandama . </s> <s> Suurfirmade poolt välja viidud kasumist aga Eestisse uusi töökohti just ei tekita , need jäid loomata , lubadused 9000kroonisest keskmisest kuupalgast täitmata . </s> </p>
<p> <s> <hi rend="rasvane"> Miks soositakse Eestis maksuparadiisi ? </hi> </s> </p>
<p> <s> Miks on Eestis keskmise ja madalama palgaga inimeste maksukoormus suurem kui jõukamatel ? </s> <s> Miks on meil maksukoormus jäetud kehvikute kanda ? </s> <s> Miks on arenenud riikides progressiivne tulumaksusüsteem ? </s> <s> Miks peaksid rikkad maksma rohkem maksu ? </s> </p>
<p> <s> Kanadas öeldakse selle kohta nii : “ Mina kui riik tahan saada oma osa sinu sellest sissetulekust , mis sul on olemas raiskamiseks . </s> <s> Mida suurem see on , seda suuremat osa tahan mina saada . ” </s> </p>
<p> <s> Kui vaene inimene maksab maksu leiva arvelt , siis jõukas kärbib lihtsalt oma rikkust . </s> <s> Või nagu on öelnud politoloog Piret Loone : ühe eestlase põhitoidus on proportsionaalse tulumaksu korral võrdsustatus teise eestlase kuldehetega . </s> </p>
<p> <s> Seega ei saa ju ühtmoodi maksustada nii vaevu äraelamist kui luksustarbimist . </s> <s> Kuid lisaks sellele , et astmeline tulumaks aitaks vähendada vaesust ja suurendada sotsiaalset võrdsust , teeniks maksureform ka rikkamate huve , sest kui on vähem vaesust , on ka näiteks vähem kuritegevust , ohtlikke haigusi jm. </s> </p>
<p> <s> Astmeline tulumaks on pea kõikides arenenud riikides : Ameerikas , Inglismaal , Rootsi , Šveitsis , Saksamaal , Jaapanis jne. </s> <s> Vaid näiteks Uruguays , Bahama saartel ja ka Eestis on kasutusel võrdeline tulumaks . </s> <s> Soomes ulatub suurepalgalistel tulumaks kuni 40%-ni . </s> </p>
<p> <s> Astmeline tulumaks oli Eestis ka enne sõda ning ka pärast iseseisvumist aastail 1991-1993. </s> <s> Vaesem osa rahvast oli siis maksudest vabastatud , keskklass maksis maksu sõltuvalt tulu suurusest 16% või 24% ning kõige rikkam osa 33% . </s> </p>
<p> <s> <hi rend="rasvane"> Ümberjaotamine kui sotsialismi igand </hi> </s> </p>
<p> <s> Mõnes mõttes on tõesti tegemist ümberjaotamisega , ent kes siis muu kui riik pea aitama inimestel toime tulla . </s> </p>
<p> <s> Ent kui vihjatakse , et ümberjagamine on sotsialismi igand , siis keegi ei kujutaks küll USAd ette ilma progresseeruva tulumaksuta . </s> </p>
<p> <s> Mis aga puudutab Reformierakonna ettepanekut alandada kõikide maksukoormust 26%-lt 20%-le , siis see annab taas suurema eelise jõukamatele . </s> <s> Mõelge , kui palju jääks riigil raha saamata , kui palju vaesemaks jääksime ja milline allakäik ootaks ees meie sotsiaalsfääri . </s> </p>
<p> <s> Maksude langetamisest on teatud ringkonnad alati enne valimisi rääkinud . </s> <s> Nii ka neli aastat tagasi , ent kaudsed maksud riigilõivude näol hoopiski tõusid . </s> <s> Näiteks suurenes passi vahetamise tasu , juhiloa saamise hind , autoregistri kande tasu , kallimaks läks abielulahutus . </s> <s> Odavamaks läks vaid kolmeaastane alkoholi jaemüügi luba : 22 000-lt 8000-le ja lahja napsi müügiluba : 3000-lt 2000-le . </s> </p>
<p> <s> Tulumaksu vähendamine kõigile ühtemoodi tähendaks ju jälle olemasoleva vaesuse veelkordset ümberjagamist rikkamate kasuks . </s> <s> Ka ekspresident Lennart Meri , kes varasematel aastatel toetas ühesuurust tulumaksu , on asunud väärtustama astmelist maksusüsteemi ja ei pea õigeks tulumaksu üldist langetamist : “ Maksupoliitika ja rahva õiglustunne on omavahel seotud . </s> <s> Ka ettevõtjad on huvitatud sellest , et sotsiaalsed pinged ei ületaks valulist piiri . </s> <s> “ </s> </p>
<p> <s> Ülemäärast kihistumist saaks praegu peatada õiglusel ja solidaarsusel põhinev maksusüsteem . </s> </p>
<p> <s> <hi rend="kaldkiri"> Autor on Keskerakonna liige </hi> </s> </p></div3>
          <div3 type="artikkel"><head> Valimised või valimisseadus ? </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Helir-Valdor Seeder Viljandi maavanem </hi> </s> </p>
<p> <s> <hi rend="rasvane"> Häältelugemisel muudab seadus isikuvalimised erakondlikeks valimisteks </hi> </s> </p>
<p> <s> Riigikogu valimiste eel on õige aeg analüüsida ja selgitada valimissüsteemi ja valimisseadusi , et ka lugejal oleks selge : lisaks meie endi valikutele kujundavad valimistulemusi ka valimisseadused ise . </s> </p>
<p> <s> Kujukas näide selle kohta on viimased Tallinna linnavolikogu valimised , kus seadusest tuleneva häälte ümberjagamisega sai Keskerakond 38,5% häältega 50,8% volikogus kohtadest ( 32 kohta 63st ) ! </s> </p>
<p> <s> See tähendab , et 61,5% valijate häältest kogunud erakonnad said 49,2% kohtadest . </s> <s> Kas valimisseadus , mis tekitab olukorra , kus 61,5% valijatest saavad väiksema esindatuse kui 38,5% valijaid , on demokraatlik ja valija tahet austav ? </s> <s> Kindlasti mitte . </s> </p>
<p> <s> Ka Viljandi linnavolikogu valimistel kujundas valimisseadus volikogu koosseisu rohkem kui valija . </s> </p>
<p> <s> <hi rend="rasvane"> Erakondlikkus ja regionaalsus </hi> </s> </p>
<p> <s> Riigikogu liikme valimiskriteeriumid valija jaoks koosnevad peale kandidaadi isikuomaduste kahest näitajast : erakondlikust ja regionaalsest . </s> <s> Erakondlikkus tähendab seda , et kandidaat esindab mingi erakonna põhimõtteid ja viib ellu selle erakonna programmi . </s> <s> Regionaalsus seda , et esindatakse regiooni elanike huve ja lahendatakse kohalikke probleeme . </s> <s> Mõlemad on võrdselt tähtsad , kuigi seni on tähtsustatud rohkem erakondlikku kuuluvust . </s> </p>
<p> <s> Poliitikud - Riigikogu kandidaadid - peaksid kandideerima nii kohalikel valimistel kui ka Riigikogu valimistel seal , kus nad tegelikult elavad . </s> <s> Kohalikud ja riiklikud probleemid moodustavad ühtse terviku . </s> </p>
<p> <s> Kui isik kandideerib näiteks kohalikel valimistel Tallinnas ning Riigikogu valimistel Viljandi- ja Järvamaal , ei soodusta see valijate huvide esindamist ega suurenda usaldust . </s> <s> Arusaamatu , kuidas on võimalik ausalt esindada üheaegselt eri esinduskogudes nii viljandlaste-järvalaste kui ka tallinlaste huve . </s> <s> Keda ja kus siis ikkagi esindatakse ? </s> </p>
<p> <s> Kui 80% rahast ja 90% poliitilisest võimust Eestis asub Tallinnas , siis võiks sinna ära mahtuda ka näiteks 70% poliitikutest . </s> <s> Külalispoliitikud , kes valimiste ajaks liiguvad üle Eesti eri ringkondadesse hääli koguma , ei ole mitte valijate esindamine , vaid häälte püüdmine ja ei peaks ausa poliitika juurde kuuluma . </s> </p>
<p> <s> Muutmist vajab ka valimisringkondade arv ja piirid . </s> <s> Iga kord enne valimisi räägitakse sellest palju , kuid lähtutakse põhimõttest , mis on kasulik mõnele erakonnale või kandidaadile . </s> </p>
<p> <s> Lähtuma peaks valijast . </s> <s> See on väga lihtne , kui vaadata Eesti kaardile ja tutvuda kehtiva haldusjaotusega . </s> <s> Eesti Vabariigis on 15 maakonda ja kui lisada Tallinn oma suurusest tulenevate erisustega , siis ongi meil olemas valijatele arusaadavad valimisringkonnad . </s> </p>
<p> <s> <hi rend="rasvane"> Häälte ümberjagame </hi> </s> </p>
<p> <s> Mitme maakonna ühendamine üheks valimisringkonnaks teeb valimised keerulisemaks , sest inimesi tuntakse ikka rohkem oma maakonnas ja ka probleemid erinevad . </s> <s> Maakondade suurus ei tohiks segada , väiksemates oleks 3-4 ja suuremates 9-10 mandaati . </s> </p>
<p> <s> Nagu kohalikel valimistel , on ka Riigikogu valimistel probleemiks häälte ümberjagamine parteide üleriigilistes nimekirjades . </s> <s> Praegu kehtiv valimisseadus kehtestab valija jaoks isikuvalimised , sest valija ei saa valida erakonda , vaid ainult konkreetset isikut . </s> </p>
<p> <s> Hiljem häältelugemisel muudab seadus isikuvalimised erakondlikeks valimis-teks ja hääled jaotatakse valija tahet arvestamata erakondade poolt reastatud kandidaatidele . </s> <s> Nii võidakse näiteks Järva- ja Viljandimaal kandideerinu ning 2000 häält saanu hääled ümber jagada Ida-Virumaal 300 häält saanud kandidaadile ning viimane osutubki valituks Järva- ja Viljandimaalt saadud häältega . </s> </p>
<p> <s> Sellise ebaõiglase ja valija tahet eirava ümberjagamise vältimiseks oleks vajalik ka Riigikogu valimistel reastada kandidaadid üleriigilistes nimekirjades saadud häälte alusel . </s> </p>
<p> <s> Lisaks seaduste muutmisele on oluline valija teadlikkus . </s> <s> Kui soovime , et valimised oleksid valija nägu ja valimistulemused lähtuksid valija tahtest , peaksid poliitikud olema kõrgemal isiklikest ja erakondlikest hetkekasudest ning leppima kokku seaduste muutmises valijast lähtuvalt . </s> <s> Nii et vähemalt järgmistel valimistel ei oleks valimised ja häältelugemine eri asjad . </s> </p>
<p> <s> <hi rend="kaldkiri"> Autor on Isamaaliidu liige </hi> </s> </p></div3>
          <div3 type="artikkel"><head> Töö ja lapsed - püsimise alus </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Ivari Padar Rahvaerakonna Mõõdukad esimees </hi> </s> </p>
<p> <s> <hi rend="rasvane"> Traditsioonilise taluelu säilitamine ja tugevdamine on minu missioon </hi> </s> </p>
<p> <s> Taasiseseisvunud Eestis on Rahvaerakonna Mõõdukad tuumik töökalt riigivankrit vedanud . </s> <s> Meid on seejuures rapitud ja tõstetud , nagu poliitikas ikka . </s> <s> Aga see , mis ei tapa , teeb teadagi tugevaks . </s> </p>
<p> <s> Nii kuulutavad Mõõdukad oma tõde ka seekord . </s> <s> Mis on tähtis , mis on Eesti igapäevaste sekeldamiste eesmärk ? </s> <s> Ma arvan , et selleks saab olla ainult inimeste rahulolu oma eluga . </s> <s> See tähendab , et pätt istuks türmis ja töömees saaks palka . </s> <s> Et laps õpiks koolis ja pensionär saaks olla väärikas . </s> </p>
<p> <s> Mõõdukad tahavad , et talumees Haanjas ja treial Tallinnas , kaevur Ida-Virumaal ja kalur Hiiumaal tunneks end kindlalt . </s> <s> Pakume ka lahenduse - jõukus ja rahulolu tõuseb tööst , arukast , motiveeritud ja õiglaselt tasustatud tööst . </s> </p>
<p> <s> Me välistame almusepõhise riigikorralduse , kus elatise pakkumine sõltub valitseja suvast ja kus see almus mängitakse tihtipeale välja korraks , enne valimisi . </s> </p>
<p> <s> <hi rend="rasvane"> Tööd ja lapsi ! </hi> </s> </p>
<p> <s> Meie sõnum valimistepäeva keerulise valiku ees seisvale inimesele ongi : tööd ja lapsi ! </s> <s> Töö teema on lai . </s> <s> See hakkab pihta haridusest ja teadusest ning lõpeb töötuskindlustusega . </s> <s> Eesti ei saa jääda odavaks allhankeriigiks . </s> <s> Veel täna oleme oma madalate palkadega välisinvestoritele atraktiivsed . </s> <s> Homme avastab seesama investor , et Aasias on veelgi rohkem ja veelgi odavamat tööjõudu . </s> <s> Selle vastu Eesti ei saa . </s> </p>
<p> <s> Meil tuleb Põhjamaade eeskujul hakata tegema kallimat , parema kvalifikatsiooniga tööd . </s> <s> Toetus Eesti teadlaste ideedele , nende rakendamine majandusse ongi kogu küsimuse võti . </s> <s> Näide : kui põlevkiviõli põletamise asemel hakkame sellest tootma kõrgema väärtusega produkte , leeveneb kindlasti Ida-Virumaal tööpuudus . </s> </p>
<p> <s> Kui 50 000 hektaril kasvatada teravilja plastide tootmiseks , pakub see lahendusi sadadele põllumeestele ja inimestele maal . </s> <s> Kohe , kui suureneb tööhõive , kasvavad ka sissetulekud ja paraneb inimeste elujärg . </s> <s> Nii lihtne see ongi . </s> </p>
<p> <s> Asja teine pool on lapsed . </s> <s> Mille nimel üldse rabelda , kui lapsi ei ole ! </s> <s> Ma ei tea , kuidas teil , aga mina olen küll oma teod ja tegemised sidunud oma pere ja laste vajadustega . </s> </p>
<p> <s> Paraku kipub keerulises üleminekuühiskonnas lapsi nappima . </s> <s> Võru linnas on praegu viis üldhariduskooli . </s> <s> Kui rahva väljasuremine sellises tempos jätkub , tuleb Võrus iga viie aasta tagant üks kool kinni panna . </s> <s> Võru linnavolikogu esimehena küsin : kustkohast me töötegijaid võtma hakkame ? </s> <s> Soomlane siia ei kipu , nii et järgi jäävad Novgorodi oblast või hoopis Somaalia . </s> </p>
<p> <s> Mõõdukate lubadus maksta sünnitanud emale aasta jooksul 50 000 krooni , on tekitanud ühiskonnas elava vastukaja . </s> <s> Kõik Eesti erakonnad on peretemaatikat ja lastetoetuse tõstmist ühel või teisel määral ka lubanud . </s> <s> Loodan , et valimisjärgselt uus võim - tulgu ta milline tahes - siin kindlasti ka radikaalseid samme ette võtab . </s> </p>
<p> <s> <hi rend="rasvane"> Põllumajandus ja regioonid </hi> </s> </p>
<p> <s> Valimiste järel Eesti etteotsa asuval valitsusel tuleb teha teisigi väga tõsiseid otsuseid . </s> <s> Võtame kas või minu lemmikteema , maaelu ja põllumajanduse . </s> <s> On poliitiliste valikute küsimus , kas Eestis lokkab Euroopa Liiduga liitumise järel mõisamajandus või kinnitab kanda talukultuur . </s> </p>
<p> <s> Vaieldamatult on oma vajadused ja probleemid nii väikestel kui suurtel põllumajandustootjatel . </s> <s> Aga traditsioonilise taluelu säilitamine ja tugevdamine on minu missioon . </s> </p>
<p> <s> Samuti on Eesti omavalitsused ära teeninud regionaalpoliitika selge juhtimise . </s> <s> Järjekordsest käsi laiutavast regionaalministrist - “ Küll teeks , aga raha pole ! ” - meil kasu ei ole . </s> <s> Aga just terve Eesti tasakaalustatud arengust sõltub inimeste heaolu . </s> <s> Ka see on tööpoliitika . </s> </p>
<p> <s> Kui Tallinna-Võru-Luhamaa automagistraal kiiresti välja ehitada , siis hakkavad töökohad Tallinnast Võrumaale tulema ja lõpevad kogu rahva Tallinna kolimise jutud . </s> </p>
<p> <s> Lõpuks paar sõna ka nn maksureferendumist . </s> <s> On kurb , et mõned erakonnad peavad keskseks kolmandajärgulist küsimust , mille olulisus või õigemini oht peitub riigieelarvesse ja vallaeelarvetesse sügava augu kaevamises . </s> </p>
<p> <s> Minul on eelmise valitsuse liikmena veel liigagi hästi meeles kibekiire vajadus täita ettevõtete tulumaksuvabastusega tekitatud eelarveauk Eesti Raudtee erastamise rahaga . </s> <s> Mida siis nüüd erastama hakatakse ? </s> <s> Kas uued Angottid on juba teel ? </s> </p>
<p> <s> Tuima näoga kahe miljardi krooni riigikassast väljaviimine on alatu löök maapiirkondadele . </s> <s> Kui me seame eesmärgiks arenguvõimelise Eesti , on naiivne loota , et Sillamäe ja Saaremaa sadamat , Tallinna-Tartu kiirteed , Interneti kättesaadavust ka kaugeimates maapiirkondades , maaparandussüsteemide hooldust , elektriliinide ehitust ja paljusid teisi olulisi Eesti asju on võimalik arendada ilma riigi osaluseta . </s> <s> Kui riik neid projekte ei vea , siis neid ei tule . </s> </p>
<p> <s> Kõik see nõuab riigilt raha . </s> <s> Kõik see on hädavajalik , saavutamaks endaga toime tulevat Eestit , kus almuste asemel on kõigil aus ja väärikas töö ning maatäis lapsi , kelle nimel pingutada . </s> </p></div3>
        </div2>
        <div2 type="rubriik">
          <head> Turg </head>
          <div3 type="artikkel"><head> Jaama turg võib üllatada </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Jaama turg Balti jaama lähedal on üks Tallinna suuremaid . </s> <s> Nädala alguse sooja ilmaga oli väljas lettidel palju juur- ja puuvilju , osa neist külmakahjustustega ja seetõttu hinnalt väga odavad . </s> </p>
<p> <s> Korralikud peedid maksid väljas 6.50 kr , porgandid 5.90-6 kr , kartul Folva 3.80 kr ja väiksevõitu Ando 2.90 kr , kapsas 6 kr/kg . </s> </p>
<p> <s> Ühes hoones oli müügil Vana-Vigalast pärit ilus kartul hinnaga 3.50-5 kr ja peet 6 kr , Assaku kapsas 6 kr ja Laheotsa porgand 12 kr/kg . </s> </p>
<p> <s> Kahes nn lihamajas üllatas suur valik värsket taluliha ning värskeid ja suitsutatud lihatooteid , kohalikku ja import-kanaliha . </s> </p>
<p> <s> Kadaka turul on toidukaubaturg likvideeritud ning sealt on lihamüüjad Jaama turule kolinud , vaid Tohvri talu müüb veel ühes kalamajalt üüritud ruumis värsket liha . </s> </p>
<p> <s> Jaama turul on korralik uus kalapaviljon , mis pakub väga meeldiva üllatuse . </s> <s> Nii suurt kalavalikut pole kohanud üheski kaupluses ega turul . </s> <s> Norrast pärit külmutatud kala pakutakse roogituna , fileena ja hakklihana . </s> </p>
<p> <s> Heik maksis teisipäeval 38-42 kr , mereahven 56 kr , zubatka ( nimed siin ja edaspidi muutmata - toim ) 30 kr , tursk 48 kr , skumbria 36 kr , putasu 34 kr , gorbuša 55 kr , sjomga 68 kr , lõhe 60 kr , argentina 25 kr , klõkats 35 kr , talisman 50 kr , luts 60 kr ja müüja sõnul merekuningaks ristitud roosa luts 60 krooni kilo . </s> </p>
<p> <s> Külmutatud heigifilee maksis 50 kr , tursafilee 45 kr , kohafilee 75 kr , lõhe nahaga filee 70 kr , ilma nahata 75 kr ning zubatkafilee 45 kr kilo . </s> <s> Külmutatud lõhe- ning forelli- ja kohahakkliha maksid kõik 35 kr kilo . </s> </p>
<p> <s> Müüjad oskasid lahkesti iga kala valmistamiseks nõu ja retseptigi anda . </s> <s> Kõige parema maitsega pidavat olema roosa luts . </s> </p>
<p> <s> Värske kala letis oli müüja sõnul Eesti kalurite püütud kala . </s> <s> Värske koha maksis 60 kr , ahven 35 kr , tuulehaug 16 kr , haug 30-35 kr , latikas 13 kr , lest 18 kr , karpkala 42-46 kr , roogitud forell 65 kr ja lõhe 80 kr kilo . </s> </p>
<p> <s> <hi rend="rasvane"> Eesti Konjunktuuriinstituut </hi> </s> </p></div3>
        </div2>
        <div2 type="rubriik">
          <head> Loodus </head>
          <div3 type="artikkel"><head> Kutsume üles linde toitma </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Seoses saabunud käreda pakase ja paksu lumikattega kutsub ornitoloogiaühing kõiki üles panema lindudele välja lisatoitu . </s> <s> Talvine lisatoit on lindudele eluliselt vajalik kehatemperatuuri säilitamiseks . </s> </p>
<p> <s> Toiduks sobib kõige paremini searasv või pekk , samuti päevalilleseemned ja pähklid , aga ka näiteks kaerahelbed . </s> <s> Vältida tuleks soolase toidu andmist . </s> </p>
<p> <s> Kõige olulisem on jälgida , et toitu oleks pidevalt , või panna toit välja iga päev kindlal kellaajal . </s> <s> Külmaga on linnud hõlbus saak koertele ja kassidele , mistõttu loomad tuleks hoida pideva järelevalve all . </s> </p>
<p> <s> Ornitoloogiaühingust on võimalik saada ka voldikuid lindude lisatoitmise ja toidulauda külastavate lindude kohta . </s> </p>
<p> <s> <hi rend="rasvane"> Eesti Ornitoloogiaühing </hi> </s> </p></div3>
          <div3 type="artikkel"><head> Kui nahkhiired ärkavad </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Temperatuuri langedes alla 0° kuni -6° ( olenevalt liigist ) ärkavad talvituvad nahkhiired unest ja hakkavad otsima soojemat talvituspaika . </s> <s> Väga tihti pole lähikonnas seda leida ja siis nad hukkuvad . </s> </p>
<p> <s> Soovitan puukuurist , küünist , läbikülmunud keldrist või mujalt leitud ärganud nahkhiir viia mõnda keldrisse , kus on pisut soojem ja ka niiske õhk , siis saab loom talvitumist jätkata . </s> <s> Seal peaks temperatuur püsima 0° ja +5° vahel . </s> </p>
<p> <s> Märtsis-aprillis peab loom keldrist välja saama , selleks tuleb teha pragu keldri ukse või akna vahele . </s> </p>
<p> <s> Parimad talvituspaigad on vanad paekivist nn koobaskeldrid , seevastu köetavate majade alused keldrid on tihti liiga kuivad . </s> <s> Mõni sääsk , liblikas või ämblik seinal näitab keldri sobivust ka nahkhiirtele . </s> <s> Ka mõnel pööningul võib olla sobiv temperatuur . </s> </p>
<p> <s> Looma kätte võttes tuleb hoiduda tema hammustusest . </s> </p>
<p> <s> Ärganute kohta ootab teateid nahkhiirte uurimise töörühm . </s> <s> Märkida tuleks : </s> </p>
<p> <s> 1. Koht , kus nahkhiir leiti ( kuur , majakoridor jne ; koha või asula nimi ) . </s> </p>
<p> <s> 2. Leiu kuupäev , leidja nimi ja kontaktandmed . </s> </p>
<p> <s> 3. Nahkhiire liik ( võimalusel saata foto , parim on lähifoto , kus selgelt nägu näha ) ja seisund . </s> </p>
<p> <s> 4. Õhutemperatuur leiukohas ning väljas leiu ajal. </s> </p>
<p> <s> 5. Koht , kuhu nahkhiir viidi , selle koha temperatuur . </s> </p>
<p> <s> Teated saata kas postiaadressil : Nahkhiirte uurimise töörühm , Sicista arenduskeskus , pk 111 , 50002 Tartu , või matti@ut.ee </s> </p>
<p> <s> <hi rend="rasvane"> Matti Masing , nahkhiirte uurija </hi> </s> </p></div3>
        </div2>
        <div2 type="rubriik">
          <head> Elu </head>
          <div3 type="artikkel"><head> Kolm tarka on teel </head>
<p> <s> <hi rend="kaldkiri"> 22.01.2003 <bibl> <author> Anneli Sihvart </author> </bibl> </hi> </s> </p>
<p> <s> <hi rend="rasvane"> Algab 10-12aastaste laste joonistusvõistlus </hi> </s> </p>
<p> <s> Kuigi jõulud möödas ja järgmisteni ligi aasta aega , on Eesti Piibliselts veendunud , et just praegu on päris paras aeg korraldada lastele jõuluteemaline pildivõistlus . </s> </p>
<p> <s> Pilditeema on “ Kolm tarka ” . </s> <s> Parimatest piltidest kujundatakse piibliseltsi 2003. aasta jõulude heategevusmarkide seeria . </s> </p>
<p> <s> Peale joonistamise võib kasutada teisigi tehnikaid . </s> <s> Peaasi et tulemuseks oleks tasapinnaline kunstiteos . </s> </p>
<p> <s> <hi rend="rasvane"> Kingitus ja võimalus annetada </hi> </s> </p>
<p> <s> “ Jõulude margiseeria pildivõistluse korraldame lastele esimest korda , ” tõdes Eesti Piibliseltsi peasekretär Jaan Bärenson . </s> <s> “ Praegust aega peame võistluse tarvis kõige õigemaks seepärast , et nii detsembris kui aastavahetuse paiku oli lastel niigi väga palju tegemist . ” </s> </p>
<p> <s> Eesti Piibliselts on iga jõulu ajal kingitusena laiali jaganud umbes </s> </p>
<p> <s> 20 000 margiblokki , koostöös Taani Piibliseltsiga sai see tava alguse 1996. </s> </p>
<p> <s> Alati on markide juures olnud ka kiri , mis pakub võimalust annetada raha kas mõne konkreetse heategevusprojekti tarvis või mõne muu inimese enese valitud ning tema silmis tegemist vääriva ettevõtmise jaoks . </s> </p>
<p> <s> Annetamine ei ole kohustuslik . </s> <s> Kaunilt kujundatud margid on mõeldud kingituseks . </s> <s> Kui aga keegi annetada soovib , on selle lihtsustamiseks kirja juures alati ka juba osaliselt täidetud pangaandmetega blankett . </s> </p>
<p> <s> Toetatud on koole piiblialase kirjanduse ning vastavate teatmeteoste muretsemisel , Vana Testamendi ja viipekeelse evangeeliumi tõlkimist . </s> <s> Annetada võib iga soovija aasta läbi , seda ei pea sugugi ilmtingimata just jõuluajal tegema . </s> </p>
<p> <s> “ Alustasime osaliselt ka põhjusel , et NSV Liidu kütkest vabanenud inimesed olid harjunud olema ise abistatava rollis , polnud aga veel osanud hakata mõtlema , et juba leidub teisi , kes ehk nende abi vajaksid ja kellele nad ka abi osutada suudaksid , ” selgitas Bärenson . </s> </p>
<p> <s> Tegelikult toetub heategevus kogu maailmas eeskätt just keskmise ning väikese sissetulekuga inimeste annetustele . </s> <s> Miljonäride toetustest on ajakirjanduses tavapäraselt lihtsalt rohkem juttu . </s> </p>
<p> <s> Senised heategevusmargid on suures osas Taani kunstnike kujundatud . </s> <s> Kord ka ( aastal 2001 ) Armeenia kunstniku töö , sest siis tähistati armeenia kiriku 1700. aastapäeva . </s> </p>
<p> <s> <hi rend="rasvane"> Maailmavaade valitakse ise </hi> </s> </p>
<p> <s> Oluline osa annetustest on kulunud kooliraamatukogude täiendamisele piiblialaste teatmeteostega . </s> </p>
<p> <s> Jaan Bärenson on veendunud , et kaasaegne euroopalik haridus jääks kristlikku kultuuri , kiriku- ning piibliajalugu hõlmamata puudulikuks . </s> </p>
<p> <s> “ Kirjandus ei sunni inimest maailmavaadet vahetama ega usku muutma , ” rõhutas ta . </s> </p>
<p> <s> Piibliseltsi annetused tuginevad meie oma inimeste heategevusele . </s> <s> Miks ei võiks niisamasugusel viisil kooliraamatukogusid täiendada püüda ka teised Eestis esindatud usundid ja ilmavaated ? </s> </p>
<p> <s> Vaevalt võiks kellelgi olla midagi selle vastu , kui ta laps muinasusundeist või näiteks islamistki kooliraamatukogust leitavate teoste abil aimu saaks . </s> <s> Raamatupoest ju tänapäeval kõike koju osta ei jaksa . </s> </p>
<p> <s> <hi rend="rasvane"> Jõulumarkide kavandi konkurss “ Kolm tarka ” </hi> </s> </p>
<p> <s> Osalema ootame noori kunstnikke , kes on sündinud aastail 1991-1993. </s> <s> Iga autor võib esitada nii palju kavandeid , kui soovib . </s> <s> Võistlustöödest korraldame näituse ja parimad saavad auhinna . </s> <s> Nõuded võistlustöödele : • formaat ei tohi olla suurem kui A3 ; • materjaliks võib olla paber , papp , lõuend ; • tehnikaks sobib pliiats , akvarell , tušš , guašš , akrüül , õli , pastell või segatehnika ; • kavand tuleb vormistada esteetiliselt . </s> <s> Võistlustööde esitamise tähtaeg on 1. märts 2003. </s> <s> Töid ootame aadressil : Eesti Piibliselts , Kaarli pst 9 , 10119 Tallinn . </s> <s> Info tel ( 0 ) 631 1671 , e-post eps@eps.ee </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> A. H. Tammsaare 125 </head>
<p> <s> <hi rend="kaldkiri"> 22.01.2003 </hi> </s> </p>
<p> <s> Sihtasutus A. H. Tammsaare Muuseum Vargamäel ja Albu vald tähistavad kirjaniku 125. sünniaastapäeva mitme üritusega . </s> </p>
<p> <s> Homme , 24. jaanuaril istub Albu raamatukogus koos kirjanduspreemia žürii , et otsustada , kellest saab järjekordne Albu valla A. H. Tammsaare nimelise kirjanduspreemia laureaat . </s> </p>
<p> <s> 25. jaanuari keskpäeval saab Albu vallamaja juurest alguse 23. </s> <s> Tammsaare rahvamatk . </s> <s> Rada on 8 km pikk ja kulgeb läbi Tammsaare-Põhja talu maade ning lõpeb Simisalus . </s> </p>
<p> <s> 29. jaanuaril mängib Pärnu teater Endla Albu rahvamajas Tammsaare “ Elu ja armastust ” . </s> </p>
<p> <s> 30. jaanuaril algusega kell 12 kõneleb Tammsaare muuseumi rehetoas teatri- ja muusikamuuseumi teatriosakonna juhataja Kalju Haan teemal “ Tammsaare ja eesti teater ” ning esineb näitleja Ivi Lepik . </s> </p></div3>
          <div3 type="artikkel"><head> Tuleb ristmetsalik aasta </head>
<p> <s> <hi rend="kaldkiri"> 22.01.2003 <bibl> <author> Rein Raudvere </author> </bibl> </hi> </s> </p>
<p> <s> Kultuuriministeerium on kuulutanud tänavuse aasta Kreutzwaldi aastaks . </s> <s> “ Kalevipoja ” kirjapanija sünnist möödub 26. detsembril 200 aastat . </s> </p>
<p> <s> “ Meie jaoks on kõige tähtsam , et ilmub palju Kreutzwaldi raamatuid , ” rõõmustas Võrus asuva Friedrich Reinhold Kreutzwaldi memoriaalmuuseumi ekspositsiooniosakonna juhataja Aimi Hollo . </s> </p>
<p> <s> Hiljuti ilmus “ Maailm ja mõnda ” faksiimiletrükk , kirjandusmuuseum üllitab August Annisti Kalevipoja-uurimused . </s> <s> Tulekul on “ Lembitu ” ja “ Kilplaste ” uustrükid , samuti mitmed muinasjuttude üksikväljaanded . </s> </p>
<p> <s> Peatselt näeb ilmavalgust majamuuseumi koostatud , rikkalike piltidega ülevaatlik väljaanne suurmehe elust ja tegevusest Võrus . </s> <s> Märtsis avab muuseum fondinäituse “ Varakambri varjust ” , kus saab tutvuda esemetega , mida avafondis alati ei näidata . </s> </p>
<p> <s> Suvel lavastab Inno Joonas Papa Kreutzwaldi Õueteatris muuseumi õuel “ Kalevipoja ” . </s> <s> Folkloorifestivali ajal mängib õueteater paar korda ka eelmisel aastal välja tulnud “ Kullaketrajaid ” . </s> </p>
<p> <s> “ Loodan , et tuleb ristmetsalik aasta ja Kreutzwald saab meile veelgi omasemaks , ” uskus Hollo , kelle sõnul on Kreutzwaldiga seotud üritusi ja ettevõtmisi tänavu üle Eesti rõõmustavalt palju . </s> <s> Tartus Emajõe ääres avatakse juunis Kalevipoja kuju . </s> </p>
<p> <s> Kreutzwaldi aasta patroon on akadeemik Juhan Peegel . </s> </p></div3>
          <div3 type="artikkel"><head> Hullus laval ja saalis </head>
<p> <s> <hi rend="kaldkiri"> 22.01.2003 </hi> </s> </p>
<p> <s> <hi rend="rasvane"> Vaapo Vaher </hi> </s> </p>
<p> <s> Selge see - Eestis ilmub nõndavõrd ohtralt igasugu hüva ilukirjandust , et kõike pakutavat järjest läbi jahvatada ei jaksaks ka siis , kui kogu muu tarviliku siin elus tegemata jätaks . </s> <s> Kui loobuks tööst , armuahvatlusist , teleka värvipildist , suusatamisest , sööks vaid kiirustades ja külmalt ega liguneks pikalt dušivee all . </s> </p>
<p> <s> Ikka tuleks mõni kaantevahe tuleviku peale nihutada . </s> <s> Seisu teeb eriti tihedaks asjaolu , et peale kauniskirjanduse ilmutatakse ka hulganiselt populaar- ja tõsiteaduslikke tekste , mida samuti vastupandamatu himu tudeerida . </s> </p>
<p> <s> Näiteks tuli hiljuti meiekeelsena müügile John Keegani fundamentaalne “ Esimene maailmasõda ” . </s> <s> Pole meie keskel just palju meesisendeid , kes seda igas mõttes kaalukat teost kärsitult haarama ei kipuks . </s> </p>
<p> <s> Teisest ilmasõjast on eestlasel lugeda lõputult , on olemas hunnikus käsitlusi füürerist , ducest , mõistatuslikust Eva Braunist , sigarijunniga Churchillist , tiigrisilmsest Jossifist , imemarssal Žora Žukovist . </s> </p>
<p> <s> Ent eelmine , see esimene kogu maailma haaranud sõda oli siiani enam-vähem põhjalikult loetav vaid üksikutest töödest . </s> </p>
<p> <s> Arvestatavalt täitis tühikut üksnes mõni aasta tagasi lõpuks ilmutatud meie enda mehe , Stalini käsul hukatud kolonel Herbert Grabbi ammune “ Maailmasõda ” . </s> <s> Sellel arukal raamatul on aga ajamärgid küljes - autor ei teadnud tollal arvestada paljude hilisemate uurimistulemuste ja avalikuks tulnud dokumentidega . </s> </p>
<p> <s> <hi rend="rasvane"> Millest sünnivad värdjad ? </hi> </s> </p>
<p> <s> Nüüd on siis sellest sõjahullusest John Keegani , “ vaieldamatult tänapäeva kõige populaarsema briti sõjaajaloolase ” töö näol olemas ammendav ja hõrgult kirja pandud 500-leheküljeline monograafia . </s> </p>
<p> <s> Lõppude lõpuks on ju nii , et see Teine maailmasõda , meie jaoks jätkuvalt põnevust ja avastamist pakkuv , spekuleerimist võimaldav ja vaidlustele kihutav , SSi ja holokaustiga manipuleerimist võimaldav tapatalgu sigis ikkagi eelmisest , Esimesest maailmasõjast , oli selle värdjalik laps . </s> </p>
<p> <s> Ehk nagu Keegan kinnitab : “ Esimene maailmasõda oli traagiline ja tarbetu konflikt . </s> <s> Tarbetu sellepärast , et selle puhkemisele viinud sündmuste jada oleks saadud katkestada mistahes suvalisel hetkel esimesele relvakokkupõrkele eelnenud viie kriisinädala jooksul , kui maksvusele oleks pääsenud mõistus või üldine hea tahe . </s> <s> Traagiline sellepärast , et esimesele kokkupõrkele järgnenu kustutas kümne miljoni inimese elu , muserdas hingeliselt veel miljoneid , hävitas Euroopa kontinendi heasoovliku ja optimistliku kultuuri ning , kui kahurid nelja aasta pärast lõpuks vaikinud olid , jättis endast maha poliitilise vimma ja nii tugeva rassivaenu , et kõik katsed põhjendada Teise maailmasõja puhkemist sellele pärandile viitamata on ebaveenvad . ” </s> </p>
<p> <s> Keegani enda tekst on köitvalt veenev , välja arvatud ehk mõni lause kokkuvõtvas osas , kus mees kinnitab , et tänaseks päevaks on kõik impeeriumid kukkunud , Vene oma samuti . </s> <s> Selle viimase kohta võib eestlasel olla teistmoodi arusaamu . </s> </p>
<p> <s> <hi rend="rasvane"> Jaan ütles : “ Lõuga ! ” </hi> </s> </p>
<p> <s> Ilmunud on teinegi suur ja mustade kaantega raamat , mis eestlase meeli tingimata erutab . </s> <s> Sedapuhku ka naiste omi . </s> <s> Tegelikult just eriti naiste omi , sest raamatu pealkiri kannab ühtainust nime : “ Hermaküla ” . </s> </p>
<p> <s> See on massiivne koguteos ( taas oma pool tuhat lehekülge ) meie avangardse rahvusteatri legendaarsest suurusest Evald Hermakülast . </s> <s> Mehest , kes poolgeeniusena hõljub Eesti moodsa teatrimüüdi kohal . </s> </p>
<p> <s> Hermakülaga käivad kaasas kõik need mütoloogilised komponendid , mis ühenduvad Suure Kunstnikuga : erakordne anne , vastupandamatu sarm , kipsistunud vana lõhkuja , pulbitseva uue looja , ohjeldamatu boheemlus , eludramaatika ja vabatahtlik surm . </s> </p>
<p> <s> Raamat on mälestuste , intervjuude , artiklite , tulekukajastuste ja järelhüüete kogum , mis lisab toone ja värviplärtsakaid meie kujutluspilti Hermakülast . </s> </p>
<p> <s> Üheskoos kõnelevad nii autoriteetsed valihääled kui ka vaiksed mediteerijad , on krestomaatilisi ja tuntud tekste koos perifeersete muljendustega . </s> <s> Koos Hermakülaga avanevad ka väga paljud ta sõbrad ja muud kaasaegsed , kaevikukaaslased ja vastutöötajad . </s> </p>
<p> <s> Hermaküla najal ja kõrval võtab reljeefi ta algusaastate paarimees Jaan Tooming . </s> <s> Või näiteks sootuks teise laadi mees Lembit Ulfsak , kes kirjutab : “ See uutmoodi teater oli minu jaoks kohati alasti või kõle . </s> <s> Minus tekitasid mõnikord vastuseisu ka Jaani ja Evaldi lavastused , ma nägin , et näitleja ise ei tea , miks ta just midagi teeb . </s> <s> Jaan ütles : “ Lõuga ! ” ja ta lõugab . </s> <s> Esimest korda , kui ma lõplikult hakkasin aru saama , mida Tooming õieti taotles ja kuhu suundus , oli “ Põrgupõhja uus Vanapagan “ . ” </s> </p>
<p> <s> Ega publik ka ju Hermaküla-Toominga märatsemistest suurt mõistnud , nakatas aga ekstaas , raev stagnatsiooni vastu , eksalteeritus , protest , hullus laval , mis võis viia hullumiseni saalis . </s> </p>
<p> <s> Kõigele pani aluse teadagi rahmeldav Suitsu-õhtu . </s> <s> Ulfsak : “ Mäletan mingeid poolsegaseid naisi , kes tulid nutetud nägudega , ise värisedes , kätt suruma . </s> <s> Mäletan üht plikat , kes jooksis pärast etenduse lõppu meie juurde ja karjus , et nüüd tuleks tulistama hakata - laskma , laskma , laskma ... </s> <s> “ . ” </s> </p>
<p> <s> Jah , Hermaküla algus on mõistetav . </s> <s> Ka järgnev annab jälgida . </s> <s> Kuni surmani . </s> <s> See viimane jääb aga raamatuski saladuseks . </s> </p>
<p> <s> Soovitada tuleks veel mitmeid seesuguseid raamatuid , mis ise küll belletristilised pole , ent mis ilukirjandusega tegelevad . </s> <s> Näiteks kirjandusteadlase artiklikogu ajast ja luulest “ Tõdede vankuval müüril ” ja Eesti Kirjandusmuuseumi väljaannet “ Karl Ristikivi valitud kirjad 1938-1977 ” . </s> </p>
<p> <s> Ei hakka ruuminappusel neist avaramalt kõnelema , iga eesti kirjandusloo vastu kiindumust tundev indiviid haarab need köited poeletilt niigi , tulgu või lõunasöök kuu aega lurrim . </s> </p>
<p> <s> <hi rend="rasvane"> Petliku staatika all </hi> </s> </p>
<p> <s> Lõpetuseks lisaksin siiski ka ühe ilukirjandusliku soovituse , muidu jääks mu jutt liialt üht tegu . </s> <s> Pealegi , Maalehe lugejale peaks see raamat tingimata huvi pakkuma . </s> <s> Müügil on Hiiumaa kirjaniku Agu Tammeveski debüütraamat “ Pikk hoojooks ” . </s> </p>
<p> <s> Mehe nimi pole ju tundmatu , avaldatud on teda siin ja seal , kohati peitus kirjutaja küll ka Indrek Kraasi varjunime taha . </s> <s> On saanud autasusid , näiteks August Mälgu novellipreemia . </s> </p>
<p> <s> Lühilood on nüüdsedki , enamik neist kunstiliselt üllatavalt tihedad . </s> <s> Kirjaniku laad on tasakaalukas , vaikselt voogav , roppusteta , jutustav-kujutav , ometi sisemise pingega , sümboolika ja sõnumiga . </s> <s> Käsitletav ajastu kõigub nõukogulikust tardumusest uude Eesti aega . </s> </p>
<p> <s> Lugude petliku staatika all liiguvad mõttevood , tahtmine mõista , üle mõelda , raamatu pealkirigi ju “ Pikk hoojooks ” . </s> <s> Mõned novellid on mitmetel aastatel uuesti läbi kirjutatud . </s> <s> Kirjanik otsib klaarumist : “ Temas ootas oma aega üks mõte , mis ükskord selginenuna ennast muude sõnade ookeanist laseb välja kallata . ” </s> </p></div3>
        </div2>
        <div2 type="rubriik">
          <head> Naeris </head>
          <div3 type="artikkel"><head> Kel pole musta minevikku , sel pole helget tulevikku </head>
<p> <s> <hi rend="kaldkiri"> 22.01.2003 </hi> <hi rend="rasvane"> Üks hull </hi> </s> </p>
<p> <s> <hi rend="kaldkiri"> mul eile oli sünnipäev täis pirukaid ja sära kuid täna pisarsilmil näen et mult ta võetud ära kord oli hoiuarve mul kus rohkem kui paar liiri nüüd on vaid null sest seal üks hull käis mängimas vampiiri kord oli uhke maja mul kuus kambrit ja kaks rõdu siis tuli hull nüüd vaja mul on vaeste turvakodu kord oli kena naine mul kes armastas mind ainult siis tuli hull suus seebimull ja naise üle lõi mult ma üle kõige vihkan neid kes taotlevad mu otsa küll mõtlesin et vihjan vaid kuid siiski ütlen otse see on üks äraneetud liik mõõkhambulisi kiskjaid me “ armas ” Eesti Vabariik ja pe(o)täis ministreid </hi> <hi rend="rasvane"> Contra </hi> </s> </p>
<p> <s> <hi rend="rasvane"> Tutvumine </hi> </s> </p>
<p> <s> - Korralik noormees otsib püsivat üheöösuhet . - Elektrik tutvuks meelsasti särtsaka naisterahvaga . - Kelmikas mann tahaks tutvuda lustaka naakmanniga . - Maotu inimene otsib elundidoonorit . - Saja-aastane meesterahvas otsib omaealist kaaslast viimseks teekonnaks . - Alatu mees sooviks endale alatist partnerit . - Päikseline tütarlaps tutvub pilves noormehega . - Tugeva nägemispuudega noormees otsib tibisid , kellega pimekohtingule minna . </s> <s> <hi rend="rasvane"> Andres Ülviste </hi> </s> </p>
<p> <s> <hi rend="rasvane"> Lugeja kiri </hi> </s> </p>
<p> <s> <hi rend="rasvane"> Lugupeetud tühjatoimetaja </hi> Kas vastab tõele , et Riigikogus on ainult 101 kohta , nagu väidab mu vanameessõber ? </s> <s> <hi rend="rasvane"> Kreeta Karbu </hi> Kitsekülast </s> </p>
<p> <s> <hi rend="rasvane"> Lugupeetud Kreeta Karbu </hi> Ei vasta . </s> <s> Parteid , keda ma täielikult usaldan , on andnud lubaduse saada 2. märtsi valimistel kokku 152 Riigikogu kohta . </s> </p>
<p> <s> - Keskerakond 44 - Res Publica 35 - Rahvaliit 20 - Reformierakond 19 - Isamaaliit 15 - Mõõdukad 14 - Eesti Iseseisvuspartei 1* - Eesti Kristlik Rahvapartei 1* - Eesti Sotsiaaldemokraatlik Tööpartei 1* - Eestimaa Ühendatud Rahvapartei 1* - Vene Erakond Eestis 1* Kokku 152 </s> </p>
<p> * <s> Ükski neist pole oma valijatele teatanud , et läheb 0 kohta saama . </s> <s> <hi rend="rasvane"> Villem Sakspere , </hi> tühjatoimetaja </s> </p>
<p> <s> <hi rend="rasvane"> Kuulutusi </hi> </s> </p>
<p> <s> - Müün alpinisti varustuse . </s> <s> Samas ostan invaliidikäru . - Siin bussipeatust ei ole . </s> <s> Bussipeatus asub teises bussipeatuses . - Teade surnuaias : “ Siin on tasuline parkla . ” </s> <s> - Müüa elus pool siga . - Müüa maja koos jõega , kus inimesed ujuvad . </s> <s> <hi rend="rasvane"> Jüri Paet </hi> </s> </p>
<p> <s> <hi rend="rasvane"> Anekdoot </hi> </s> </p>
<p> <s> Isa ütleb Jukule : “ Vaata , Juku , kevadel toob kurg sulle väikese vennakese või õekese . ” </s> <s> Juku vaatab isale mõistmatult otsa ja vastab kurvalt : “ Aga isa , meil on endal ju nii ilus emme , miks sa selle kurega siis nüüd sedamoodi ? ” </s> </p>
<p> <s> <hi rend="rasvane"> Retroviisor </hi> </s> </p>
<p> <s> 15. jaanuari Eesti Päevalehes sattusin lugema artiklit , kus väidetakse , et armuafäärid tööpostil pole üldsegi pahad . </s> <s> Armunud kolleegid töötavat hoopiski intensiivsemalt , ületundidega ja tulevat tihti lagedale ühiselt välja mõeldud lahendustega , mis firmale ka kasu toovad . </s> </p>
<p> <s> Siinkohal küsin : kes kasult manti koorib ? </s> <s> Armunud saavad paremal juhul juhtkonnalt kiita , kübeke preemiatki , kasu paneb aga tasku omanik . </s> <s> Kapitalist . </s> <s> Vereimeja . </s> <s> Külakurnaja . </s> <s> Armunud hakkavad aga lihtsameelselt uue innovaatilise probleemi kallal kudrutama . </s> </p>
<p> <s> Noh olgu siis pealegi , et kolleegid armuvad . </s> <s> Looduse vastu ei saa . </s> <s> Käivad ja miilustavad , aga ühel hetkel jõuab aeg sinnamaale , et tarvis on hakata ka nii-öelda füüsiliselt oma armastuse suurust või siis jälle tunnete sügavust kallimaga jagama . </s> </p>
<p> <s> Maal , ütleme farmis , pole asi veel nii hull . </s> <s> Karjak võib kalli lüpsja rahulikult heintesse vedada , peaasi et lehmad lüpstud ja muidu talitatud . </s> <s> Suisel ajal leidub maal ka kauneid metsatukki ja päikselisi põndakuid küllaga . </s> </p>
<p> <s> Linnas , suures kontoris , on aga üsna võimatu intiimset nurgakest leida , kus asja toimetada . </s> <s> Ei hakka ükski firmajuht kallil pinnal sihukest möbleeritud kambrikest rajama , kui nad isegi suitsetavatele alamatele eriruumi eraldatud ei saa . </s> <s> Võiks ehk tellida spetsiaalsed teisaldatavad kabiinid - samasugused kui need rohelised plastist välipeldikud , mis igal üritusel võsa ääres seisavad , ainult horisontaalsema kujuga , lamamiseks mõeldud . </s> <s> Häda on aga selles , et ükski firma neid veel ei tooda ja küllap osutuksid ka rendihinnad liiga kõrgeks . </s> </p>
<p> <s> Linnaarmunute jaoks väga raske olukord , peaaegu lahendamatu . </s> <s> Hea tahtmise korral leiavad kontoriinimesed ehk ikka veel mingi väljapääsu . </s> <s> Kuidas aga peavad talitama need , kes liinitöölisena leiba teenivad . </s> <s> Kuidas ajada ligi näiteks kaunitarile , kes kalatööstuses , presendist põll maani , varahommikust saati silke vardasse lükib ? </s> <s> Jääbki ära ! </s> <s> Armastus tööpostil jääb ära , sest tööl ei saa , õhtuks on aga piiga surmväsinud ja haiseb lisaks jubedalt kala järele . </s> <s> Kurb lugu . </s> </p>
<p> <s> Üldiselt on muidugi kena , et töökaaslased väheke flirdivad , aga sügavamate tunnete tarvis pole meie ühiskond veel küps . </s> <s> Lisaks kõigele ei lähe sihuke käitumine mitte üks raas kokku üleriiklise iibe suurendamise programmiga . </s> <s> Eks ta ole paha lugu küll : endal kaunis kaasa kodus ootel , tema aga kargab kontoris kolleegi . </s> </p>
<p> <s> <hi rend="rasvane"> Lembit Remmelgas </hi> </s> </p>
<p> <s> <hi rend="rasvane"> Päevaraamat </hi> </s> </p>
<p> <s> <hi rend="rasvane"> Inna Aeg </hi> </s> </p>
<p> <s> 16. jaanuar </s> </p>
<p> <s> 101 kohale kandideerib 962 eestimaalast . </s> <s> Kuhu me oleme küll jõudnud ? </s> <s> Kui nii metsik huvi on , võiks ju anda ka mõned seisukohapiletid . </s> <s> Ja pealegi - rõdud on kõik enamasti tühjad . </s> <s> Ebaefektiivne majandamine , ma ütlen . </s> <s> Peaks vist parlamendi erakätesse andma , siis oleks kõik kohad välja müüdud . </s> </p>
<p> <s> 17. </s> </p>
<p> <s> Respublitsistika käis kirikus vandumas . </s> <s> Ah-ah-aa . </s> </p>
<p> <s> Kahju , et osa praegusi Riigikogu liikmeid tahab ise vabatahtlikult istuma jääda ja klassi korrata . </s> <s> Tänapäeval lõpetatakse nelja aastaga ülikool ära , aga nemad ikka istuvad . </s> <s> Huvitav , kas mõni nelja aasta jooksul väljas üldse käis ? </s> </p>
<p> <s> Üleskutse neile , kes Riigikokku istuma ei jää : palun võtke laua alt oma nätsud ära ning puhastage lauad kritseldustest puhtaks ! </s> </p>
<p> <s> 18. </s> </p>
<p> <s> AKst kuulsin , et Mõõdukad valisid oma loosungiks “ Tööd ja napsi ” . </s> <s> Töö tegi kunagi ahvist inimese . </s> <s> Huvitav , mis Mõõdukatest saab ? </s> </p>
<p> <s> Loodan , et juhtpolitseinikest ei tehta lamavaid politseinikke . </s> </p>
<p> <s> 19. </s> </p>
<p> <s> Käisime vanamehega Tallinnas . </s> <s> Igatahes kiidusõnad linnavalitsejatele - 500 krooni tuleb ikka siis jagada , kui inimesed suure libedaga liikuma ei pääse . </s> </p>
<p> <s> Ja jahihooaeg on ka kenasti alanud : trammid-trollid-bussid olid sõitjatest tühjad , ainult kontrolörid sõitsid . </s> <s> Huvitav , miks nemad piletit ei komposteeri , kui ühissõidukisse sisenevad . </s> <s> Mitte üheski määruses pole öeldud , et kontrolöridel on prii sõit . </s> </p>
<p> <s> 20. </s> </p>
<p> <s> Kuuse-mutt tuli meile üle pika aja taas külla . </s> <s> Tal oli kärakas kaasas . </s> <s> Õhtu otsa laulsime erakondade laule . </s> <s> Ausalt öeldes jube hakkas . </s> <s> Pisarad tulid silma , peab ikka andekas olema , et nii naiivsed sõnad ja viis kokku klopsida . </s> <s> Lõpuks nutsime suurest häbist . </s> </p>
<p> <s> Minu andmetel tulid erakonnad oma lauludega välja seepärast , et Eurovisiooni rahvuslikust eelvoorust osa võtta . </s> <s> Seda ma ütlen , et Parts &amp; Savisaar võib eurolaulu valimistel puhta töö teha . </s> </p>
<p> <s> 21. </s> </p>
<p> <s> Mõtlesin siin täna endamisi , et kui Võrno ja Leinatamm Riigikokku saavad , siis seal naljategemiseks läheb . </s> <s> Siis hakka või telekast Riigikogu infotundi vaatama . </s> </p>
<p> <s> 22. </s> </p>
<p> <s> Arvan , et kui hääletuseks läheb , saab Võrno kindlasti nobedate näppude voorust edasi . </s> <s> Küll ta õigele nupule vajutab . </s> <s> Ja kui ta parajasti ei tea , kas poolt või vastu hääletada , küll kasutab siis õlekõrsi . </s> <s> Kas helistab sõber Partsile , teeb vihvti-vihvti või küsib kolleegide käest nõu . </s> <s> Ja iga õige vastus viib miljonile lähemale . </s> </p>
<p> <s> Vaat nii saabki uuel ajal Riigikogus rikkaks . </s> <s> Uus poliitika , ma ütlen . </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 22.01.2003 <bibl> <author> Mati Soomre </author> </bibl> </hi> <hi rend="rasvane"> 20 . </hi> </s> <hi rend="rasvane"> <s> I </s> </hi> </p>
<p> <s> 1969 sündis balletitantsija <hi rend="rasvane"> Toomas Edur </hi> . </s> </p>
<p> <s> Kuulutati 14. I 2003 Suurbritannia parimaks meestantsijaks ja koos abikaasa Age Oksaga parimaks paariks . </s> </p>
<p> <s> 2000 <hi rend="rasvane"> painutas </hi> šveitslane <hi rend="rasvane"> Thomas Bleiker </hi> Münchenis 44 sekundiga 6 m pikkuse ja 12mm läbimõõduga <hi rend="rasvane"> raudkangi kokku </hi> ja <hi rend="rasvane"> sobitas </hi> selle <hi rend="rasvane"> kohvrisse </hi> ( mõõtmed 50 x 70 x 20 cm ) . </s> <s> Selleks tuli tal kangi painutada 23 korda . </s> </p>
<p> <s> <hi rend="rasvane"> 21. I </hi> </s> </p>
<p> <s> 1928 sündis ajakirjanik <hi rend="rasvane"> Valdo Pant </hi> . </s> </p>
<p> <s> Juhtis 30. V 1966-3. IX 1970 ETV suursarja “ Täna 25 aastat tagasi ” , kokku 313 saadet . </s> </p>
<p> <s> Enn Eesmaa : “ Valdo Pandi võitvalt võluva isikupära juurde kuulus lisaks oivalisele häälele ja diktsioonile ka trafaretivaba lausestus , mis ei sündinud kaugeltki vaid geniaalseis improvisatsioonipalanguis . </s> <s> Olen ise Valdo Pandi tekste lähedalt näinud ning need andsid oma rohkete juurde- ja ülekirjutustega tunnistust pidevast tööst oma stiili ja mõttetäpsuse kallal , mis lõpuks eetris ja kaamera ees jättis sageli mulje hetke impulsist sündinud hiilgavaist mõtte- ja keelevälgatusist . ” </s> </p>
<p> <s> 1987 <hi rend="rasvane"> lendas </hi> ühendriiklanna <hi rend="rasvane"> Lois McCallin </hi> Californias Rogeri kuivjärve kohal <hi rend="rasvane"> inimjõul töötava lennukiga 15,44 km </hi> . </s> <s> Naiste maailmarekord on ka tema õhus püsimise aeg sealsamas 37.38. </s> </p>
<p> <s> Meeste rekordid kuuluvad kreeklasele Kanellos Kanellopoulosele , kes 23. IV 1988 lendas Kreeta saarelt Herakleionist Santorini saareni , püsides õhus 3 : 54.59 ja sõtkudes läbi <hi rend="rasvane"> 115,11 km </hi> . </s> </p>
<p> <s> <hi rend="rasvane"> 22. I </hi> </s> </p>
<p> <s> 1941 sündis kirjanik <hi rend="rasvane"> Jaan Kaplinski </hi> . </s> </p>
<p> <s> Autobiograafiast : “ Nii J. K. isa kui ema olid segaverelised . </s> <s> Isa , Jerzy Kaplinski ( 1901-1944 ? ) isa poolt esivanemad olid juudid ja legendide järgi oli keegi neist ka Bütsantsist pagend Laskarise soo esindaja . </s> <s> Isa ema , neiupõlvenimega Dziadulewicz , põlvnes Poola tatarlastest , kellest üks 18. sajandi lõpul katoliku usku läks ja sai Amurati asemel nimeks Bonaventura . </s> </p>
<p> <s> Jaan K. ema Nora Raudsepp ( 1906-1982 ) oli ema poolt mulk , isa poolt võruke , nii ei ole Jaan K. esivanemate hulgas päris-eestlasi , mis võibolla seletab tema käitumises ja loomingus esinevaid ebaeestilikke jooni . ” </s> </p>
<p> <s> 1999 <hi rend="rasvane"> žongleeris </hi> USA jalgpallur <hi rend="rasvane"> Ferdie Adoboe </hi> Tucsonis <hi rend="rasvane"> jalgpalli 30 sekundi jooksul 136 korda </hi> . </s> <s> Sama tegi ta ühe minuti jooksul 262 korda . </s> </p>
<p> <s> <hi rend="rasvane"> 23. I </hi> </s> </p>
<p> <s> 2001 <hi rend="rasvane"> mõõdeti </hi> Indias Dharwadas <hi rend="rasvane"> Pandit Munji </hi> kodus kasvatatud <hi rend="rasvane"> kaktuse </hi> <hi rend="kaldkiri"> Cereus uryuanus </hi> <hi rend="rasvane"> kõrguseks 15 m </hi> . </s> <s> Kaktust , mis on kasvanud kõrgemaks kui Munji maja , toetavad raudtellingud . </s> </p>
<p> <s> 1990. a istutatud kaktuse eest on hoolitsenud ainult tema peremees . </s> </p>
<p> <s> <hi rend="rasvane"> 24. I </hi> </s> </p>
<p> <s> 2000 <hi rend="rasvane"> jõudis </hi> inglannade tiim Caroline Hamilton , Ann Daniels , Pom Oliver , Rosie Stancer ja Zoe Hudson ( pildil ) <hi rend="rasvane"> lõunanabale </hi> . </s> <s> Nad läbisid Antarktikas suuskadel , koormakelgud taga , 65 päevaga 1118 km . </s> <s> See on <hi rend="rasvane"> esimene naiskond , kes on viibinud mõlemal poolusel </hi> -1997 käisid nad põhjanabal . </s> </p>
<p> <s> <hi rend="rasvane"> 25. I </hi> </s> </p>
<p> <s> 1980 <hi rend="rasvane"> arendas </hi> USAs Chesapeake'i lahe polügoonil <hi rend="rasvane"> USA mereväe laev </hi> SES-100B , millega katsetati pinnaefekti , <hi rend="rasvane"> kiirust 170,2 km/h </hi> . </s> <s> Kõigi aegade kiireim sõjalaev oli 23,7 m pikk ja kaalus 100 t. </s> <s> Nagu hõljukid , nii liiguvad ka pinnaefekti rakendavad laevad õhkpadjal , kuid neil on ka kaks teravajoonelist jäika kereosa , mis püsivad vastu veepinda . </s> <s> Laevakere allosas paiknevad võimsad ventilaatorid tekitavad kahe kereosa vahel tõstejõu , mis kergitab laeva vees kõrgemale ning võimaldab sel kiiremini sõita . </s> </p>
<p> <s> <hi rend="rasvane"> 26. I </hi> </s> </p>
<p> <s> 1924 <hi rend="rasvane"> nimetati Petrograd </hi> 21. I 1924 surnud Vladimir Lenini auks ümber <hi rend="rasvane"> Leningradiks </hi> . </s> </p>
<p> <s> • 27. V 1703 Sankt-Peterburg ehk eesti k Peterburi • 1. IX 1914 Petrograd • 26. I 1924 Leningrad • 7. IX 1991 Sankt-Peterburg ehk Peterburi </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
