<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 10.04.2003 ( number 15 ( 809 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 10.04.2003 ( number 15/2003 ( 809 ) ) </head>
        <div2 type="rubriik">
          <head> </head>
          <div3 type="artikkel"><head> Ususallivusse </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Kooliõpetuse tihedad sidemed kirikuga on mööduv nähtus </hi> </s> </p>
<p> <s> Viimase poole aasta jooksul on riigile alatihti ette heidetud liialt häid suhteid kristlike kirikutega : ühishuvide protokolli allakirjutamist , summasid kirikute remondiks , Eesti Kirikute Nõukogu ( EKN ) finantseerimist , huvi religiooniõpetuse vastu jne. </s> </p>
<p> <s> Isiklikult mulle tundub , et 3,9 miljoni krooni eraldamine Eesti Kirikute Nõukogule on üle mõistuse väike summa , kümme korda rohkem oleks normaalne . </s> </p>
<p> <s> On kõneldud ka maksumaksja tahte vastaselt kasutatud rahast , justkui EKNi poolt esindatud 300 000-350 000 kristlase hulgas ei olekski maksumaksjaid . </s> </p>
<p> <s> Ühiskond saab kirikutelt ka suurt otsest kasu : supiköögid , riideabi , sotsiaalhoolekanne , hingeabi jne on iga koguduse lahutumatu osa . </s> </p>
<p> <s> Lisaks mõelgem kiriku tööle kultuuri- ja haridusevallas . </s> <s> Ka maastikud või linnasiluetid oleksid kirikuhooneteta tunduvalt vaesemad , kontserdipaiku oleks vähem jne. </s> <s> Loomulikult on riigi huvides raha eraldada , et kirikuhooned kokku ei kukuks . </s> </p>
<p> <s> Ühegi maailmavaate esindajal pole keelatud oma supiköök ja kodutute öömaja püsti panna või koolis religiooniõpetajana töötada . </s> <s> Kristlased pole ju selles süüdi , et neid rohkem on ja seetõttu mitmele poole jätkub . </s> </p>
<p> <s> Eelnev ei tähenda , et riik ei peaks toetama teisi religioone . </s> <s> Kindlasti peab , Eesti usulisele ja vaimsele elule mõjuks see ainult rikastavalt . </s> </p>
<p> <s> Küll aga on minu meelest lapsik kristlikule kirikule tema väljapoole suunatud tegevust ette heita . </s> </p>
<p> <s> Samas võiksid kompetentsemad isikud EKNist oma abi mittekristlikele ühendustele riigiga suhete korraldamiseks pakkuda küll . </s> </p>
<p> <s> <hi rend="rasvane"> Satanist suri katoliiklikus hospidalis </hi> </s> </p>
<p> <s> Tõtt-öelda ei saa ma mitmete ametite puhul aru maailmavaate tähtsustamisest . </s> <s> Miks peaks näiteks kristlik kaplan koolis või sõjaväes oma ülesannetega psühholoogist , kes samuti teatud maailmavaadet kannab , kehvemini toime tulema ? </s> </p>
<p> <s> Võimetust teistsuguse maailmavaatega inimest aidata võib lõppude lõpuks omistada ükskõik kellele . </s> <s> Tegelikult ei tule teiseusuliste ahistamine juba ametijuhendi või -eetika tõttu kõne alla . </s> </p>
<p> <s> Näiteks kaasaegse satanismi rajaja Anton Szandor LaVey suri katoliiklikus hospidalis ning loomulikult ei keeldutud teda sinna vastu võtmast . </s> </p>
<p> <s> Üheks sagedamini üles tõusvaks küsimuseks on religiooni õpetamine riiklikes koolides . </s> <s> Olen kohustusliku religiooniõppe veendunud pooldaja ning mul on olnud sellel teemal mitmeid kokkupuuteid eri usundite esindajatega . </s> </p>
<p> <s> Need kohtumised on olnud eranditult meeldivad , enamikus küsimustes oleme olnud ühel meelel . </s> </p>
<p> <s> Me isegi kardame samu asju - eelkõige õpilastele haiget tegemist . </s> <s> Lahenduste pakkumine aga erineb . </s> </p>
<p> <s> Olen olnud arvamusel , et usuvabaduse ja -sallivuse eelduseks oleks religiooniõpetust laiendada ja muuta vähemalt mõnes klassis tunnid kohustuslikuks . </s> </p>
<p> <s> Minu oponendid on kartnud , et Eesti pole selleks veel valmis . </s> </p>
<p> <s> <hi rend="rasvane"> Valitseb animism </hi> </s> </p>
<p> <s> Olen viimaste aastate jooksul küsitlenud umbes 400 gümnaasiumiõpilast . </s> <s> Oma uskumuste kohta on ainult 9% neist väitnud , et nad ei usu , 13% usuvad isikulist jumalat , 65% on väitnud , et usuvad tundmatut kõrgemat jõudu , 13% moodustavad muud uskumised ( saatus , ise jms ) . </s> </p>
<p> <s> Arusaam , et praeguse õppeprogrammide reaalse resultaadina maailmavaatelist mõjutamist ei toimu , on üsna naiivne . </s> </p>
<p> <s> Eelkõige soosib religioossete teemade juhuslik käsitlus teadususuga segatud animistlikke arusaamu maailmast , mis iseenesest on üks võimalusi , kuid minu arvates riiklikus haridussüsteemis praegu monopoolses seisundis . </s> </p>
<p> <s> Kohustuslikku religiooniõpetust näeksin ma eespool nimetatud usulisele monopolile väikese vastukaaluna , mis tagaks reaalse valiku võimalused . </s> <s> Töös olev uus õppekava ja selle põhimõtted on igati heal tasemel , mis loob eeldused religiooni tasakaalustatud käsitluseks . </s> </p>
<p> <s> Palju on räägitud tundides neutraalsuse tagamisest . </s> <s> Isiklikult arvan , et hea õpetamise puhul on see võimatu . </s> </p>
<p> <s> Nimelt käivad õppeprotsessi juurde ka õppekäigud usulistele objektidele , kohtumised eri usundite/kirikute esindajatega ja , mis peaasi , pidev analüüs , arutelu ja diskuteerimine probleemide üle , kus kindlasti ka maailmavaatelised kired lõkkele löövad . </s> </p>
<p> <s> See sunnib õpilasi oma vaateid analüüsima . </s> <s> Õpetamine peab olema avatud ja tasakaalus , kuid pelgalt neutraalse info tagaajamine muudaks tunnid üsna igavaks ja ilmetuks . </s> </p>
<p> <s> Tunnistan veel , et isegi kui ma tahaksin , ma ei tea , kuidas kristlust propageerida . </s> <s> Teatud religiooni ülekiitmine mõjub selle religiooni reputatsioonile õpilaste silmis reeglina vastupidiselt , samuti teatud dogmade mõttetu tuupimine või ebameeldivate teemade vahelejätmine . </s> </p>
<p> <s> <hi rend="rasvane"> Õige suund </hi> </s> </p>
<p> <s> Mulle tundub , et Eesti religiooniõpetuse areng on viimased paarteist aastat kulgenud enam-vähem õiges suunas . </s> </p>
<p> <s> Olen näinud , kui ebaõnnestunult püütakse mitmetes endistes sotsialismimaades sisse viia konfessionaalset usuõpetust või piirata õpetajate maailmavaatelist kuuluvust . </s> </p>
<p> <s> Eestis on need suunad üsna algusest peale välistatud olnud . </s> <s> Kindlasti võinuks kontaktid usundite esindajate vahel õppekavade väljatöötamisel tihedamad olla , kuid loodetavasti paraneb tulevikus ka see koostöö . </s> </p>
<p> <s> Tihedad sidemed kirikute ja usuliste organisatsioonidega peaksid olema religiooniõpetuse arengu üleminekuetapp . </s> </p>
<p> <s> Ma ei usu , et peaksime kartma luterliku kiriku monopoolseks muutumist . </s> <s> Riigikirikuks saamise ja luterliku usuõpetuse kehtestamise poole püüdlejate osa on EELKs marginaalne , seda kinnitavad ka EELK seisukohad religiooniõpetuse suhtes . </s> </p>
<p> <s> <hi rend="rasvane"> Uskmatudki juhivad palvlusi </hi> </s> </p>
<p> <s> Olen veendunud , et religioossete teemade vältimine jätab haridusse korvamatu lünga . </s> </p>
<p> <s> On ebanormaalne jätta religioossete teemade peamisteks käsitlejateks meedia või kuulujutud . </s> </p>
<p> <s> Eelkõige tuleks aga üle saada mitmesuguseid maailmavaateid ja religioone vastandavast mõttelaadist . </s> </p>
<p> <s> Eeskuju võiks võtta näiteks Inglismaalt , kus riiklikes koolides on peale kohustusliku religiooniõppe ka kohustuslik iganädalane palvus , mida eri maailmavaateid esindavad lapsed ( ka mitteusklikud ) kordamööda läbi viivad . </s> </p>
<p> <s> <hi rend="rasvane"> Toomas Jürgenstein , Tartu Hugo Treffneri gümnaasiumi religiooniõpetaja </hi> </s> </p></div3>
          <div3 type="artikkel"><head> Kuhu kiiret , usuõpetajad ? </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Kristlasest õpetaja ei suuda olla objektiivne ega erapooletu </hi> </s> </p>
<p> <s> Avalikult on üha enam arutletud , kas võimaldada lastele koolis usuõpetuslikku haridust või mitte . </s> <s> Kui jah , siis kas kohustuslikult või mitte ? </s> <s> Missugune peaks olema ainekava ja kes peaksid olema õpetajad ? </s> </p>
<p> <s> Kiriklikud ringkonnad on teinud palju eeltööd , selgitamaks kohustusliku usuõpetuse vajadust . </s> <s> Tuuakse ilmsiks kõikvõimalikke põhjusi , alustades “ kaasaja moraali- ja eetikakriisist ” ja lõpetades väidetega , et “ eesti rahvas kuulub oma juurtelt kristlikusse Euroopasse ” . </s> </p>
<p> <s> <hi rend="rasvane"> Usuõpetajad otsivad tööd </hi> </s> </p>
<p> <s> Juba aastaid on Tartu Ülikooli kristlikus usuteaduskonnas ja neljas kristlikus kõrgkoolis koolitatud religiooniõpetajaid ning voolitud ainekavasid . </s> <s> Eesmärgiks on 2007. aastaks ja võimalusel veel varemgi muuta religiooniõpetus üldharidus- ning kutsekoolides kohustuslikuks . </s> </p>
<p> <s> Samaaegselt on nii taara- ja maausulised kui ka teised Usuliste Ühenduste Ümarlauda kuuluvad mittekristlikud usuühendused teinud rea avaldusi , milles taunivad kohustuslikku religiooniõpetust . </s> <s> Kavandatav usuõpetus on põhiseaduse vastane . </s> <s> Ümarlaud seisab ilmaliku riigi ja hariduse eest . </s> </p>
<p> <s> Mitmetes riikides , kus religiooniõpetus on traditsiooniliselt kohustuslik , lokkab kuritegevus ning koolivägivald on jõhkram kui Eestis . </s> </p>
<p> <s> Tõsi see on - tundmata maailma kultuure ja religioone , oleme nii teadmistelt kui võimalustelt palju vaesemad . </s> <s> Teadmised hajutavad eelarvamusi ja halvakspanu teiste rahvaste suhtes . </s> </p>
<p> <s> Miks ikkagi on Usuliste Ühenduste Ümarlaud kohustusliku religiooniõpetuse vastu ? </s> <s> Põhjus on selles , et religioonialaste teadmiste andmiseks pole tarvis luua uut õppeainet . </s> <s> Seda saaks väga edukalt korraldada ka teiste õppeainete raames . </s> </p>
<p> <s> Puuduvad nii pädevad õppematerjalid kui ka õpetajad . </s> <s> Laste kooliprogrammid on niisamagi äärmiselt ülekoormatud . </s> </p>
<p> <s> Võib oletada , et kohustuslikust religiooniõpetusest on huvitatud eelkõige need , kes saavad sellest ka isiklikku kasu - usuõpetajad , nende koolitajad ja õppekavade ning -materjalide koostajad . </s> </p>
<p> <s> Juba praegu ootab rakendust terve hulk aastate jooksul koolitatud religioonipedagooge , kes ei ole leidnud erialast tööd . </s> <s> Kui religiooniõpetust kohustuslikuks ei muudeta , tuleb hambad varna panna ka õpetajate koolitajatel . </s> </p>
<p> <s> <hi rend="rasvane"> Nagu suu , nõnda laul </hi> </s> </p>
<p> <s> Kuigi mittekristlikke usundeid ühendav ümarlaud on korduvalt pakkunud oma abi adekvaatsemate õppematerjalide koostamiseks , pole seda kuulda võetud . </s> </p>
<p> <s> Religiooniõpetuse ainenõukogusse pole kristlaste kõrvale võetud ühtegi ümarlaua esindajat . </s> </p>
<p> <s> Tegelikult on religiooniõpetus praegugi üldhariduskoolis olemas . </s> <s> Kuid “ häda ” on selles , et see õppeaine pole õpilastele reeglina kohustuslik . </s> </p>
<p> <s> Kui koolis on 15 last , kes soovivad usuõpetust õppida , on kool kohustatud korraldama usuõpetuse andmist . </s> <s> Aga soovijaid pole . </s> <s> Üle Eesti toimub usuõpetus kõigest mõnekümnes koolis . </s> </p>
<p> <s> Ja nüüd siis nõutakse riigieelarvest raha , et panna lapsed kohustuslikus korras usuõpetuse tunnis käima . </s> </p>
<p> <s> Religiooniõpetuse ainenõukogu pakutud ainekava on sobimatu , sest ei arvesta vajalikul määral õpilaste ealisi iseärasusi ning lähtub kitsalt protestantlike konfessioonide seisukohtadest . </s> </p>
<p> <s> Nii soovitakse juba II klassis vanavanemate pärandi nime all õpetada valitud lugusid Uuest Testamendist . </s> <s> See koosneb alateemadest : “ Erilised raamatud . </s> <s> Piibel ” , “ Jõululugu ” , “ Jeesus õnnistab lapsi ” , “ Hea Karjane ” , “ Halastaja samaarlane . </s> <s> Sakkeus ” , “ Suure nädala sündmused ” ja “ Ülestõusmispühad ” . </s> </p>
<p> <s> Kui eetiline ikkagi on nii varases lapseeas , mil veel õieti lugedagi ei osata , lapsi usuproblemaatikaga valgustama hakata ? </s> </p>
<p> <s> Eestis ei ole piisavalt välja antud erapooletuid ja tasakaalustatud usundiõpetuse õppevahendeid ei üldhariduskoolide tarvis ega usundiõpetajate ettevalmistamiseks . </s> <s> Puuduvad pädevad õppematerjalid islamist , taarausust , maausust jt. </s> </p>
<p> <s> Tegelikult puuduvad eesti keeles objektiivsed õppematerjalid isegi kristlikest konfessioonidest . </s> <s> Teadmistekeskne ja objektiivne lähenemine ainele eeldaks ju distantsi ja teatud kriitikat . </s> <s> Kristlust käsitlevatest materjalidest seda ei leia . </s> </p>
<p> <s> Nõnda kujutab religiooniõpetus endast poolikute tõdede ja eelarvamuste õpetust . </s> </p>
<p> <s> Tänased religiooniõpetajad on saanud kristliku koolituse . </s> <s> Nõnda on neilt teiste uskude käsitlemisel raske kui mitte võimatu oodata objektiivsust ja erapooletust . </s> </p>
<p> <s> On arusaadav , miks see on nõnda neljas religioonipedagooge koolitavas protestantlikus õppeasutuses . </s> <s> Kuid kummaline on , et eeldatavalt meie parimas riiklikus kõrgkoolis pole asjad teisiti . </s> </p>
<p> <s> <hi rend="rasvane"> Ülikooliõpetus on puudulik </hi> </s> </p>
<p> <s> Tartu Ülikooli usuteaduskonna põhimääruse järgi õpetatakse seal kristlikku teoloogiat , rõhuga evangeelsel , s.o protestantlikul teoloogial . </s> </p>
<p> <s> Suur osa nii sealseid õppejõude kui ka tulevasi religiooniõpetajaid kuulub mõnda kristlikku kogudusse . </s> </p>
<p> <s> Usuteaduskond on tagasi lükanud maausuliste , muhameedlaste ja bahaistide ettepanekud laiendada nende uskusid puudutavat õpetuse mahtu . </s> </p>
<p> <s> Dekaan Tõnu Lehtsaar on seda põhjendanud järgmiselt : “ Usuteaduskonna põhimäärus ütleb , et siin õpetatakse evangeelset usuteadust . </s> <s> Me ei eelista ühtegi konfessiooni , kuid õpetame kristlikku teoloogiat . ” </s> </p>
<p> <s> Usuteaduskonna lõpetanutel jääb üldjuhul puudulikuks eesti rahvausu , vene õigeusu ja islamialane ettevalmistus . </s> <s> Islami kohta on õppekava kohustuslikus osas ette nähtud ainult kaks loengut ( kokku kolm tundi ) . </s> </p>
<p> <s> Maausulistena oleme teadmiste poolt , kuid igasugu usumisjoni vastu koolis . </s> <s> Leiame , et vaid ilmalik Eesti riik suudab tagada tegeliku usuvabaduse . </s> <s> Ilmalik ja teadmistekeskne kool on eelduseks , et ühegi lapse õigusi ei riivata . </s> </p>
<p> <s> Erakoolidel on alati õigus teha nii , nagu nemad soovivad . </s> </p>
<p> <s> <hi rend="rasvane"> Ahto Kaasik , maausuliste Härjapea koda Elo Liiv , maausuliste Saarepealse koda </hi> </s> </p></div3>
          <div3 type="artikkel"><head> Teeks rahvustoiduks lambaprae </head>
<p> <s> <hi rend="kaldkiri"> 09.04.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Sealiha ja hapukapsad on juba mitusada aastat vanad toidud , nii et võiksime oma rahvusrooga värskendada , innustab Olümpia hotelli peakokk Imre Kose </hi> </s> </p>
<p> <s> Imre Kose juhib pealinna kõrghoones kokkade-köögitööliste vägesid otsekui dirigent orkestrit . </s> <s> Ta on kokanduse ideoloog Tallinnas Reval Hotel Olümpias . </s> </p>
<p> <s> “ Olen peakokk ja restorani L'Artiste hing , ” tutvustab meisterkokk end ise . </s> <s> See mees on aastatega välja mõelnud mitusada toiduretsepti ja katsetab-kombineerib üha uusi . </s> </p>
<p> <s> “ Miks me teeme nii innustunult tööd ? </s> <s> Me tahame luua uue põneva eesti köögi , kus toidud on valmistatud oma kohalikust puhtast toorainest , ” räägib Imre Kose . </s> <s> Räägib õhinal . </s> <s> Tema sõnavaras pole peamised mitte supp , praad ja magustoit , vaid põnevad ideed , puhas Eesti toode ja kvaliteet . </s> </p>
<p> <s> Lisaks hotelli kohvikutele on Imre Kose loominguliseks eneseteostuseks restoran L'Artiste , kus kunstnikuhingega peakokk saab katsetada oma uusi fantaasiarikkaid ideid . </s> </p>
<p> <s> “ Kokandus pole lihtsalt millegi valmis keetmine , see on loov ala , oluline osa eesti kultuurist , meie visiitkaart , ” ütleb peakokk . </s> </p>
<p> <s> Kogu tema looming süüakse lihtsalt ära . </s> <s> Peakokk sellega ei lepi , seetõttu vajabki ta kõiki tooraineid palju , et menüüs oleks uus põnev roog alati saadaval . </s> </p>
<p> <s> <hi rend="rasvane"> Faasanid ja jaanalinnud Eesti taludest </hi> </s> </p>
<p> <s> Kose oskab inimesi innustada - talunikke hindab ta kui olulisi kaastöölisi oma loomingulises meeskonnas . </s> </p>
<p> <s> “ Ma ise ei tegele tooraine otsimisega , selleks on ostuosakond , aga nende talunikega , kes meile midagi toovad , olen küll hea kontakti saanud , ” ütleb Kose . </s> <s> “ Me arutame , kuidas toidu kvaliteet oli ja kuidas saaks paremini teha . </s> <s> Talunikud on ise huvitatud sellest , et nad oleksid tasemel . ” </s> </p>
<p> <s> Olümpia hotell saab faasaneid ühest Lõuna-Eesti talust , sügiseks on kokkulepe põldpüüde ostmiseks . </s> <s> Põdraliha saadavad jahimehed Saaremaalt . </s> <s> Jaanalinnuliha ja -maksa tuleb suures koguses Muhust Laasu talust . </s> </p>
<p> <s> “ Laasu talu tagab meile stabiilsuse ja see on talunikega kauplemisel väga oluline , ” ütleb Kose . </s> </p>
<p> <s> <hi rend="rasvane"> Kevadsuvine hooaeg toob rohelise lauale </hi> </s> </p>
<p> <s> Talumeeste toodetest on alaliselt menüüs ka kitsejuust ja kitsepiimast valmistatud kohupiim , mida tuuakse Tubri talust Harjumaalt . </s> <s> Kaladest pakutakse värsket ahvenat , koha ja angerjat . </s> </p>
<p> <s> Ka loomaliha on Eestist . </s> <s> Praegu lihaveiseid limusiine ja hereforde veel menüüs pole , aga Kose usub , et kui talunikud tõuveisekasvatusega jalad alla saavad ja neil kõrge kvaliteediga liha stabiilselt pakkuda on , küll siis ka praed tulevad . </s> </p>
<p> <s> “ Mulle on tähtis , et liha ei oleks külmutatud , vaid värske ja jahutatud , seda on maitsest kohe tunda , ” selgitab Kose , miks ta meie linnu- ja loomaliha nii hindab . </s> </p>
<p> <s> Toitude kvaliteet kannatab kohe , kui liha on neli aastat külmas seisnud , kuskilt Argentinast sisse toodud ja mööda Euroopat laiali jagatud . </s> </p>
<p> <s> “ Kuidas ma saan sellisest lihast külastajatele midagi erilist pakkuda ? </s> <s> See pole enam eesti köök , ” selgitab kokk , kui tähtis on tooraine Eesti päritolu . </s> </p>
<p> <s> “ Meil on taludega kokkulepped , et kevadsuvel hakkame saama erisuguseid salateid , ” räägib Kose . </s> <s> Talunikud on lubanud kasvatada Olümpia köögi jaoks Lollo Rosso , Frisee , Arugula salateid , lisaks värskeid ürte ja söödavaid lilli ( näiteks kresse ) . </s> <s> Siis tulevad kevadkogritsad ja maasikad . </s> </p>
<p> <s> Värske rohelisega varustab pealinna hotelli Vana-Peetri talu Harjumaalt . </s> <s> Aednikud on näitamas käinud erisuguseid seemneid , et ehk saab restorani toidulaua jaoks midagi kasvama panna . </s> </p>
<p> <s> “ Talunikud on toredad , sellised entusiastlikud ja lahedad , ” räägib Imre Kose vaimustunult . </s> <s> Rõhutab , et liha ja köögiviljade puhul on isiklik kontakt alati väga tähtis . </s> <s> Siis teatakse ka köögis täpselt , missugustes tingimustes tooraine kasvab . </s> </p>
<p> <s> Kose parimad toidud valmivad just meie tootjate kaubast . </s> <s> Näiteks praad Eesti laagerdatud veisefileest , kuhu on lisatud Prantsusmaalt pärit musti trühvleid . </s> </p>
<p> <s> “ Ega meie tea otsida mööda Eestit , kes kuskil midagi põnevat kasvatab . </s> <s> Ikka ise tuleb tulla pakkuma , oma toodangut näitama , ” ütleb Kose . </s> </p>
<p> <s> Samas hoiatab ta , et robinal väikesi koguseid põllumajandustooteid nad ei vaja . </s> <s> See peab olema midagi põnevat , eripärast . </s> <s> Puhas mahetoodang või liigsete kemikaalideta kasvatatud köögivili . </s> <s> Ja kõrge kvaliteediga . </s> </p>
<p> <s> Kose võtaks kohe menüüsse Eestis kasvatatud haned ja pardid , sest praegu peab ta meie kodulindude puudusel suures koguses sisse vedama külmutatud pardi- ja hanefileed Prantsusmaalt . </s> <s> Vaja oleks fileed vähemalt 100 kg kuus , sest hotellikülastajad söövad meelsasti roogi just neist kodulindudest . </s> <s> Samuti on ta huvitatud lambalihast . </s> </p>
<p> <s> Kas pole suur risk : rajad hanekasvatuse , ja pärast ei saa kaubast lahti ? </s> </p>
<p> <s> “ Kõik on risk , aga kui me ei riski , koostööd ei tee , siis me ei arenegi edasi . </s> <s> Ma ju väärtustan selle kohaliku toorme , pakun selle läbi inimestele tööd . </s> <s> Meie kliendid on põhiliselt välismaalased , kes on valmis kvaliteetse toidu eest küllalt kõrget hinda maksma , ” ütleb Olümpia peakokk . </s> </p>
<p> <s> Kose usub , et meie põllumehed hakkavad restoranidega üha enam koostööd tegema , et muu Euroopa eeskujul oleks ka meil väliskülalistele pakkuda ainulaadset kohalikku toiduvalikut . </s> </p>
<p> <s> <hi rend="rasvane"> Käinud õppimas Norrast New Yorgini </hi> </s> </p>
<p> <s> Imre Kose on maailmas palju ringi käinud , et oma kokakunsti professionaalsemaks lihvida . </s> <s> Ta lõpetas Tallinnas kutsekooli kokana , õppis seejärel paar aastat Soomes kokakoolis . </s> <s> Töötas mõne aasta laevade peal , nüüd on juba neljandat aastat Olümpia hotellis . </s> </p>
<p> <s> Ta on end täiendanud Milanos , uurides itaalia kööki , samuti õppinud New Yorgis kulinaaria instituudis . </s> <s> Mõnda aega töötanud ka Norras Oslo tipprestoranis . </s> </p>
<p> <s> Maailma eri kööke näinud mehena leiab Kose , et meie traditsiooniline rahvustoit - sealiha ja hapukapsas - on pisut ajast ja arust , et väärikalt esindada teiste rahvaste toidulaua kõrval maailmas eesti kööki . </s> </p>
<p> <s> “ Me pole oma rahvuskööki üldse uuendanud . </s> <s> Kas me tõesti peame tegema süüa nii , nagu tehti kakssada aastat tagasi ? ” küsib Kose . </s> <s> Ja lisab : “ Miks peab rahvustoit nii rasvane olema ? </s> <s> Eesti köök on palju rikkam kui ainult sealiha . ” </s> <s> Hapukapsast võib hautada ka näiteks ingveri ja apelsinimahlaga ja tulemus on väga hõrk . </s> </p>
<p> <s> <hi rend="rasvane"> Katsetab uut eesti rahvustoitu </hi> </s> </p>
<p> <s> Kose usub , et paljud meie juhtivad kokad on jõudnud samale arusaamale nagu tema , et rahvustoit vajab värskendamist , uuendamist ja täiendamist . </s> <s> “ Eesti köök ei ole elitaarne , aga me saame seda edasi arendada just kvaliteetse toorainega . </s> <s> Oma eripära tuleb välja tuua . </s> <s> Võtame või marjad-seened - see näitab meie puhast loodust , toob välja Eesti olemuse . ” </s> </p>
<p> <s> Kui soome köögi visiitkaarti kuulub põdraliha , siis Kose näeb ühe võimalusena võtta eesti köögi sümboliks lambapraad . </s> </p>
<p> <s> “ Eesti lammas võib olla fantastiline , ” räägib ta vaimustunult , sest katsetab praegu Saaremaa lambast praadidega . </s> <s> Sellel ei ole kasuka maitse nagu kümme aastat tagasi . </s> <s> Kui tegijad usuvad sellesse , mida nad lambast valmistavad , teevad asja südamega , siis läheb kvaliteet üha paremaks , selgitab ta . </s> </p>
<p> <s> “ Kui te küsite , mis on uue eesti köögi põhimõtted , siis üks võimalusi meie rahvustoitude avardamiseks on tuua siia juurde ka kõikide köökide ema - prantsuse köök . </s> <s> Need on erisugused kastmed , maitselisandid , ja siduda see omakasvatatud toorainega , ” arutleb Imre Kose . </s> </p>
<p> <s> “ Kõik areneb ja meie mõte on võtta kohalik tooraine , panna kokku maailmas tuntud toorainega . </s> <s> Näiteks Eesti loomafilee , lisandiks Prantsuse hanemaks . </s> <s> Sellega me väärtustame oma toitu . ” </s> </p>
<p> <s> Oma menüüd värskendab Kose koos abilistega , koos mõeldakse välja igaks hooajaks midagi uut . </s> <s> Maikuus peab Olümpia peakokk esindama Kreekas Eesti kultuuripäevadel meie kööki . </s> <s> Vaevalt et ta sinna ainult sealiha ja hapukapsaga läheb . </s> </p>
<p> <s> “ Ma tahan maainimesi julgustada , et see , mis meie ise kasvatame , on tõesti hea , on suurepärane ja konkurentsivõimeline ! ” innustab Imre Kose . </s> </p>
<p> <s> Tema unistus on , et paari aasta pärast kujuneks uus arusaam eesti rahvustoidust . </s> <s> Selle nimel meie juhtivad kokad praegu tööd teevadki . </s> </p>
<p> <s> <hi rend="rasvane"> Eesti lammas ja tallelihast praad </hi> </s> </p>
<p> <s> “ Kui paari aasta pärast näiteks öeldakse , et siin on Eesti lammas , Eesti tallelihast tehtud praad , siis maailmas on see mõiste juba tuntud kui osa meie köögist , osa meie visiitkaardist traditsiooniliste rahvustoitude kõrvale , ” loodab Kose . </s> </p>
<p> <s> Aga faasan eesti rahvustoiduna ? </s> </p>
<p> <s> “ Miks ka mitte , kui see on Eestis kasvatatud faasan . </s> <s> Meie faasanipraad on palju mahlakam , õrnem ja pehmem kui mujal riikides , ” kiidab Kose ja lisab , et on ka jaanalinnu kohta saanud kiidusõnu kuulda . </s> <s> Lõuna-Aafrika jaanalinnud polevat praena pooltki nii head kui meie omad . </s> </p></div3>
          <div3 type="artikkel"><head> Ungari valib Euroopa Liitu </head>
<p> <s> <hi rend="kaldkiri"> 09.04.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Laupäeval ilmselt Euroopa Liiduga liitumise poolt hääletavat Ungari põllumajandust ootavad ees suured muutused </hi> </s> </p>
<p> <s> “ Püha Stefan keerab end hauas ringi , kui Ungari nüüd Euroopa Liitu ei astu , ” tsiteeris kardinal Karl-Josef Rauberit eelmisel nädalal üks Budapesti ajaleht . </s> </p>
<p> <s> Eelmisest aastast võimul oleva Ungari uue valitsuse seisukoht on , et EL on riigile parim tulevikutee . </s> <s> Riigieelarves on tänavu ette nähtud 10 miljardit forintit ( üle 600 mln krooni ) ELi propaganda jaoks . </s> <s> Muide , Eestis on selleks ette nähtud 4,5 miljonit krooni . </s> <s> Igal ministril on propaganda erifond . </s> </p>
<p> <s> <hi rend="rasvane"> Eesti suurune põld </hi> </s> </p>
<p> <s> “ Mis neist tahta ! ” laiutas käsi taksojuht Janos Barna , seletades , et kus endised võimul ( Ungari sotsialistlik partei MSzP ) , seal minnaksegi suure liiduga kokkuleppele . </s> <s> Vanasti Nõukogude , nüüd Euroopa Liiduga . </s> </p>
<p> <s> Barna pani pahaks , et võimulolijad pole ELilt piisavalt eritingimusi välja kaubelnud . </s> <s> Põllumajandust , mis Ungari mis tahes võimu ajal on ära toitnud , tuleb kokku tõmmata . </s> <s> Aga töötuid on riigis niigi palju . </s> <s> Detsembrist veebruarini kaotas töö 65 000 inimest rohkem kui aasta eest samal ajal. </s> <s> Iga viies töötu on noorem kui 25 aastat . </s> </p>
<p> <s> Tomat , paprika ja letšo , Tokaj vein ja inglikommid on Ungari tuntuimad märgid Eestis . </s> <s> Ungarlased loodavad ka suurele Vene turule , kuigi nende põllumajanduse ja regionaalarengu ministeeriumi protokolliülem Zoltan Szabo on kindel , et just aastakümnete pikkune orientatsioon sotsialismimaade turgudele on Ungari toidukaupade kvaliteeti rikkunud . </s> <s> Tootsid kuidas tootsid , kõik osteti ära . </s> </p>
<p> <s> EL laiendaks Szabo meelest turgu , võimaldaks investeeringuid ja sunniks tootjaid kvaliteedile rohkem keskenduma . </s> <s> Kuigi see pole kerge . </s> </p>
<p> <s> Põllumajandus on Ungaris suur : ainuüksi põldusid on 4,6 mln ha , terve Eesti pind . </s> <s> Viljaka pinnase ja mäestike kaitsvas varjus kujunenud kliima tõttu on madjarite maa ideaalne toiduainete tootmise paik . </s> <s> “ Meil on piirkondi , mille kohta öeldakse , et seal külvama ei peagi . </s> <s> Ainult korja saaki , ” uhkustas ministeeriumi nõunik Janos Szigeti . </s> </p>
<p> <s> Aga nüüd peavad ungarlased tahes-tahtmata jälle oma tootmist ümber korraldama , kas või seetõttu , et ELi põllumajandustoetuste arvestusse minevat põllupinda on miljoni hektari võrra vähem . </s> <s> Lehmad tuleb lautadest välja tuua või lambaid rohkem pidada , kuna EL käsib 10% põllumaast rohumaade alla panna . </s> </p>
<p> <s> Samal ajal käib alles sotsialismiaja kooperatiivide ümberkujundamine - aastaks 2005 peab olema plats puhas ja uueks ettevõtlusvormiks aktsiaselts . </s> <s> “ Sigu vähem , kvaliteetsemat veiseliha rohkem , ” umbes nii kirjeldavad ungarlased võimalikke tulevikuteid , ent mitte väga kindlalt . </s> </p>
<p> <s> Riigisekretäri asetäitja Peter Biacs , ministri järel kolmas mees põllumajandusministeeriumis leidis , et Ungari on tegelikult hiljaks jäänud . </s> <s> “ Kui oleksime Euroopa Liitu läinud näiteks Soomega samal ajal , oleks kõik olnud väga hästi . ” </s> <s> Nüüd , kui EL on oma põllumajandustoetusi kokku tõmbamas , tekitavad ELi normid , kvoodid ja standardid suuri probleeme . </s> </p>
<p> <s> <hi rend="rasvane"> Oma ettekujutus EList </hi> </s> </p>
<p> <s> “ Üks võit Ungaril on . </s> <s> Venemaa ekspordil , kus võistleme Hollandi või Taani põllumajandustoodetega , kauplesime välja suurema toetuse , kui oma riik seni suutis maksta , ” rääkis Biacs . </s> <s> Aga põlluharijate toetus jääb praeguste ELi riikide omast väiksemaks , mis on tema meelest ahistav . </s> </p>
<p> <s> Peter Biacs tõi näiteks , et seal , kus EL oma tootjatele maksab 100% toetust hektari kohta , hakkab Ungari talunik saama ELilt liitu astudes vaid 25% . </s> <s> Pluss oma riigilt 30% . </s> </p>
<p> <s> ELi toetus annab Biacsi sõnul talunikele siiski enam kindlust , kuna selle pärast ei pea igal aastal uuesti parlamendivõitlusi pidama nagu oma riigi põllumajandustoetuste puhul . </s> </p>
<p> <s> Ungari talunikud kujutavad ette , et ELi minek kasvatab automaatselt toetussummasid . </s> <s> Kõigile toetust ei jätku ja uus elu hakkab rohkem nõudma isiklikku initsiatiivi . </s> <s> Et kvooti ei jätku kogu haritavale maale , algab Peter Biacsi jutu järgi Ungaris kõigepealt suur maade ja maaomanike registreerimine . </s> </p>
<p> <s> Ettevõtjate ja maaomanike vahelised lepingud tuleb kohandada ELi tingimustega . </s> <s> Kolhoosiaegsete maade nüüdsed omanikud on 90% ulatuses andnud oma maa ettevõtjatele kasutada . </s> <s> Kui need hakkavad rohkem toetusraha saama , peaks muutuma ka lepingute sisu , aga kõigil pole kirjalikke lepinguidki - maaomanik on õnnelik , et üldse keegi ta maad harib . </s> </p>
<p> <s> <hi rend="rasvane"> Õnneotsijate aprikoosid </hi> </s> </p>
<p> <s> Samamoodi tekitab küsimusi toodangu maht , millest ELi toetused sõltuvad . </s> <s> Kui midagi toodetakse alla või üle kvoodi , muutub toetustesumma . </s> <s> Aga Ungaris on läbi aegade olnud nii , et kuivemal aastal on suurem nisutoodang , niiskemal maisitoodang , mis omavahel kogumahtu tasakaalustavad . </s> </p>
<p> <s> Peter Biacs kujutas ette , et tulevikus on Ungaris mõned põllumajandustootjad , kes eksporditoetuste abil oma toodangut edukalt Moskvasse müüvad . </s> <s> Paljud suuremad ettevõtjad tegelevad põlluharimisega ( toidu- , õli- ja söödataimed ) ning väga paljud väiksemad tootjad on koondunud uut moodi turustusorganisatsioonidesse , mis saavad ELi toetust võrdselt vanade liikmesriikidega . </s> <s> 1991. aastal asutatud Nyakas Pince ehk Nyakase veinikelder hakkas veinitootmist taastama ümberkorraldusis lagunenud LPG ( sotsialistlik põllumajandusettevõte Ungaris ) jäänustele . </s> </p>
<p> <s> “ Kerge pole olnud . </s> <s> Tootmine oli sotsialismiajal edukas , LPG andis tööd 800 inimesele . </s> <s> Erastamistega lagunes kõik osadeks , keegi lihtsat põllumajandust ei tahtnud , kõik õnneotsijad tahavad hoopis aprikoose kasvatada , ” rääkis direktor Gyula Palfi . </s> </p>
<p> <s> Kui LPG lagunes , võis iga talunik oma endise väikese maatüki tagasi võtta . </s> <s> Pikapeale hakkasid 2-3 hektari omanikud aga maid veiniettevõttele välja rentima . </s> <s> “ Rendisuhted suurendasid toodangu omahinda . </s> <s> Viinamarjakasvatuste maadega oli veel see raskus , et maatükid olid vahepeal ühtedelt omanikelt teistele üle läinud , ” jutustas Palfi . </s> </p>
<p> <s> <hi rend="rasvane"> Suur-Ungari karud arvel </hi> </s> </p>
<p> <s> Edasirühkija ettevõte on saanud hiljuti valmis ELi nõuetele vastava villimisliini . </s> <s> Valge kuiva veini 3000hektoliitrist toodangumahtu peab Palfi aga liiga väikeseks , et ELis üksi ellu jääda . </s> <s> Turuvõitlusiks tuleb ühineda suuremate assotsiatsioonidega . </s> </p>
<p> <s> Varanduslik kihistumine ning tööpuudus on Ungari ja Eesti ühisjooned . </s> <s> Budapest on hädas kodututega , maapiirkonnis otsitakse põllumajanduse kõrvale alternatiivset tegevust , nagu näiteks turism . </s> <s> Aga kui kurdad ungarlastele , et Budapesti elamurajoonis on võõral raske toidupoodi üles leida , sest väikesed ungarikeelsed sildid jätavad mulje , nagu asuks igal pool ametiasutused , kuuled , et omakeelsed sildid on teadlik siht . </s> </p>
<p> <s> Ungari vallad ehk kommuunid , mida on üle 3000 , on ärevil , sest valitsus kavandab suurt haldusreformi . </s> <s> “ Ma loodan , et te ikka teate , kui suur Ungari kunagi oli , ” ütles saksa keele tõlk Gabriella Fenyvesi ettevaatlikult Suur-Ungari kaardi ees . </s> <s> Lisaks Ungarile kuulusid sinna Transilvaania , Slovakkia , Horvaatia - kaks kolmandikku toonasest territooriumist ja kus elas 12 miljonit inimest , neist 4 miljonit ungarlast . </s> <s> Sellest oli Ungari sunnitud loobuma pärast I maailmasõda . </s> </p>
<p> <s> “ Võibolla Euroopa Liidust on nii palju kasu , et kord välismaale jäänud saavad vabamalt liikuda , ” lootsid ungarlased , kes ei unusta oma kuningriiki . </s> </p>
<p> <s> Riigimetsa ja -jahindusega tegeleva Pilisi Metsapargi direktoril Peter Zambol olid nii-öelda arvel isegi Transilvaania karud - praegu Ungari metsades tõepoolest karusid pole , aga ükskord on olnud ... </s> </p>
<p> <s> <hi rend="rasvane"> Milliseks kujuneb Ungaris 12. aprilli referendum ? </hi> </s> </p>
<p> <s> <hi rend="rasvane"> Zoltan Szabo , protokolliülem : </hi> Loodan , et umbes 65% hääletajatest on Euroopa Liidu poolt . </s> <s> Võib ütelda küll , et ei taha liitu , aga ma pole kuulnud , et keegi oskaks seda väga hästi põhjendada . </s> <s> Parem ikkagi liituda , kui välja jääda . </s> </p>
<p> <s> <hi rend="rasvane"> Lazlo Jocob , autojuht : </hi> Ma ise pole veel otsustanud , kuidas hääletan . </s> <s> Aga arvan , et kindlasti on enamus Euroopa Liidu poolt . </s> </p>
<p> <s> <hi rend="rasvane"> Zoltan , hotellitöötaja , ei avaldanud perekonnanime : </hi> Täpselt ei oska öelda , aga endal on kartus , et Euroopa Liitu astudes muutub meil elu kehvemaks . </s> <s> Hinnad muutuvad , aga sissetulekud pole nii suured , kuigi keskmine palk on meil juba 80 000 forintit . </s> <s> Tööpuudus on niigi kasvanud . </s> <s> Ma loodan vähemalt seda , et forint kohe ei kao . </s> <s> <hi rend="rasvane"> Peter Biacs , riigisekretäri asetäitja : </hi> Rohkem kui 70% ütleb jah . </s> <s> Kes ütleb ei , pole piisavalt informeeritud . </s> </p></div3>
          <div3 type="artikkel"><head> Alexit ja Tonti piinlik vaadata </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Kunstnik Mats Õun istub sõja viiendal päeval hipihingega inimeste kohtumispaigas , Tallinna stiiliklubis nimega Wood-stock . </s> <s> Nimekaardi järgi on kõrtsi Programmenführer , taustaks mängib blues . </s> </p>
<p> <s> Tema selja taga on televiisor , millele on kirjutatud silt “ Tehke sugu , mitte sõda ” . </s> <s> Telekas pole sisse lülitatud . </s> </p>
<p> <s> Küsimusele , mille järele haarab kunstniku käsi , kui ta kuuleb sõna “ televiisor ” , tuleb napp vastus : “ Puldi järele . ” </s> </p>
<p> <s> <hi rend="rasvane"> Vanaisa pani Soome häält </hi> </s> </p>
<p> <s> Ta nägi televiisorit esimest korda siis , kui vanaisal töö juures külas käis . </s> <s> “ Vanaisa töötas vabrikus nimega RET . </s> <s> Seal oli televiisor Rekord . </s> <s> Selline topeltklaasidega . </s> <s> Mõnus . ” </s> <s> Telesaadet tal vaadata ei lubatud . </s> <s> Saade , mis tuli , oli ropp . </s> <s> Oli telelavastus “ Kriminaaltango ” . </s> </p>
<p> <s> Oma kodu esimene telekas oli Temp . </s> <s> Olevat seisnud keset lauda nagu Vene tare-tarekeses . </s> <s> Esimene oma kodus nähtud saade on Mats Õunal samuti hästi meeles . </s> <s> “ See oli Valdo Pandi tehtud “ Täna kakskümmend viis aastat tagasi ” . </s> <s> Eesti televisiooni superkuju juhatas sisse minu telesaadete maitse . ” </s> </p>
<p> <s> Milline saate- või stuudiokujundus kunstnikule meeldib , temalt teda ei saa . </s> </p>
<p> <s> “ Ma ei ütle saadete kujunduse kohta midagi . </s> <s> Ütlen saatejuhtide kohta . </s> <s> Kõik need Alexid ja Tondid , mingu nad pikalt p ... </s> <s> Seda on piinlik vaadata . </s> <s> Ükskõik millist Eesti kanalit vaatad , ikka näed mingit asjaarmastajalikku jama . ” </s> </p>
<p> <s> Mats Õun kiidab kirumise vahele veidi Soome televisiooni ja ei unusta lisamata , et tema vanaisa oli esimene mees Tallinnas , kes pani telekatesse Soome heliplokke . </s> </p>
<p> <s> “ Kuulake Soome televisioonist sisse loetud reklaame , sealt tulev hääl on inimlik , rahulik ja sõbralik . </s> <s> See ei ruina sind . </s> <s> Meie sisselugejad vinguvad ja teevad koledaid hääli , rääkimata õudsetest intonatsioonidest . ” </s> </p>
<p> <s> Kunstnik tunnistab , et nagu enamik mehi , vaatab ta televiisorist vaid suusavõistlusi ja vormelit . </s> <s> Lembitu Kuuse Mats Õunalt sõimata ei saa . </s> <s> “ Tema kallal on juba küll ilgutud . ” </s> </p>
<p> <s> Samuti pääseb kurjustamisest Eda-Ines Etti . </s> <s> “ Ines on hetkel ainus saatejuht , kelle häält pole piinlik kuulata . </s> <s> Ta ei tee ega räägi midagi erilist , aga teda pole piinlik vaadata , ” tunnistab Õun . </s> <s> “ Pandi juurde tagasi tulles - ta oli peale muude heade omaduste ka intelligentne inimene . </s> <s> Kui tuled rahva ette esinema , peab ka häälest kostma teadmine . </s> <s> Rahva ees esineja peab olema targem kui keskmine vaataja . ” </s> </p>
<p> <s> <hi rend="rasvane"> Raha ja hea pole kokku laulatatud </hi> </s> </p>
<p> <s> Kunstniku meelest teevad Kivirähk ja Juur “ Wremjas ” parasjagu haltuurat - saade on liiga tihti ja vaimukuse kontsentratsioon langeb . </s> <s> “ Aga on ka tõesti väga häid kohti . ” </s> </p>
<p> <s> “ Nalja on raske teha , ” tunnistab ta . </s> <s> Eriti pärast Nõmmikut ja Abelit . </s> <s> “ Isegi Vaarik tundus pärast neid “ Kitsas kingas ” lahja . </s> <s> Ma mäletan , kuidas aastavahetusel ei mindud mitte tänavale , vaid istuti teleka ees , sest sealt tuli Nõmmik ! ” </s> </p>
<p> <s> Mats Õun seletab ära ka selle , miks Eestis televisioon lahja on : “ Kui sulle hommikust õhtuni taotakse pähe , et kui saade müüb , siis see on hea , et kui raha saab , siis on hea ... </s> <s> Raha ja hea ei ole kokku laulatatud . </s> <s> Hea võib olla ka see , mille eest sentigi ei maksta ja mis sentigi sisse ei too . ” </s> </p>
<p> <s> <hi rend="rasvane"> Margus Mikomägi </hi> </s> </p></div3>
          <div3 type="artikkel"><head> Kodumaa looduse juht </head>
<p> <s> <hi rend="kaldkiri"> 09.04.2003 <bibl> <author> Viio Aitsam </author> </bibl> </hi> </s> </p>
<p> <s> Loodus- ja keskkonnasaade “ Osoon ” sai 20. märtsil kümneaastaseks . </s> <s> Sünnipäev tähistab ka regulaarse loodussaate algust ETVs . </s> <s> “ Osooni ” nime sai saade 18. oktoobril 1993. </s> </p>
<p> * * * </p>
<p> <s> <hi rend="rasvane"> Toimetaja Õie Arusoo , mis on muutunud ? </hi> </s> </p>
<p> <s> Kõige alguses - olin ka enne “ Osooni ” üksikuid loodussaateid teinud - ei olnud õiget tehnikat . </s> <s> Välja tuli sõita suurte ülekandebussidega ja võttepaik sõltus kaabli pikkusest . </s> <s> Mäletan saadet , kus Andres Tarand istutas kõik taimed , millest rääkis , väikesele maalapile , sada meetrit suurest maanteest . </s> </p>
<p> <s> Kui “ Osoon ” oli ainus loodussaade , oli näiteks suur sündmus see , kui saime Matsalus põdra kaadrisse . </s> <s> Nüüd ei vapusta sellega enam kedagi . </s> <s> Nüüd on meie ülesanne uhkete välismaiste loodusfilmide taustal näidata oma Eestimaa loodust . </s> </p>
<p> <s> Paljud on saate põhjal öelnud , et see on uskumatu , kui palju on Eestis ilusaid paiku . </s> <s> Eesmärk ongi näidata , et meil on , mida vaadata , ja et seda tuleb ka hoida . </s> </p>
<p> <s> <hi rend="rasvane"> Kas saadet tegema ajendab missioonitunne ? </hi> </s> </p>
<p> <s> See on sisemine vajadus . </s> <s> Kõiki inimesi huvitab , kas õhk , mida hingame , on puhas . </s> </p>
<p> <s> Põhisisult on saade loodushariduslik . </s> <s> Miks me kutsume loodusmatkadele ? </s> <s> Sest seda , mida inimene oma silmaga näeb , oskab ta ka hoida . </s> </p>
<p> <s> Kui mu tütar oli viieaastane , käisime Vilsandi looduspargis . </s> <s> Pargi direktor Arvo Kullapere lubas linnusaarele ainult operaatori ja tüdruku . </s> <s> Ma olin üllatunud , et miks , saar on linnupesi ja -mune täis , äkki laps astub peale . </s> <s> Kullapere ütles , et ei , kui üks laps õpib esimene kord käies ära , kuidas pesade vahel liikuda , ei hakka ta iialgi ühtegi linnupesa lõhkuma . </s> </p>
<p> <s> <hi rend="rasvane"> Mis on “ Osooni ” tehes raske ? </hi> </s> </p>
<p> <s> See , kui järsku puutud kokku ametnikuga , kes peaks teatud probleemiga tegelema , saab selle eest palkagi , aga on tegelikult täiesti ükskõikne . </s> <s> Siis tekib lootusetuse tunne . </s> <s> Paar päeva haledat olemist . </s> </p>
<p> <s> <hi rend="rasvane"> Mitu ümbersündi saatel olnud on ? </hi> </s> </p>
<p> <s> Alustasime - režissöör oli Peeter Tooming - teravalt ühiskondlike saadetega : fosforiit , põlevkivi , kaevandused . </s> <s> Päevaprobleeme tasakaalustasid Rein Marani loodusfilmid . </s> </p>
<p> <s> Siis keskendusime looduse tutvustamisele , looduskaitsealadel ja mujal . </s> </p>
<p> <s> Nüüd on “ Osoonist ” saanud loodus- ja keskkonnaajakiri . </s> <s> On sündmuslugu , kus oleme ise sündmuspaigas ; persoonilugu , kus tutvustame põnevaid looduseinimesi ; eluringilugu , kus tutvustame liike . </s> <s> Lisaks reisilood ja teadusuudised . </s> </p>
<p> <s> <hi rend="rasvane"> Miks saadet vaadates on teie kohalolu tuntav , aga kaadrisse ei satu te kunagi ? </hi> </s> </p>
<p> <s> Põhjus on väga lihtne . </s> <s> Algul olin ka kaadris , aga sellega tähelepanu hajub . </s> <s> Sest ole sa televisioonis nii kaua kui tahes , ikka tahad hea välja näha , mõtled asjadele , mis hakkavad toimetajatööd segama . </s> <s> Kui oled kaadri taga , saad rahulikult mõelda ainult saate sisule . </s> </p>
<p> <s> Ühel ajal esitasin kaadri tagant küsimusi . </s> <s> Aga see aeg sai ka ümber . </s> <s> Režissöör Aivo Spitsonokiga leidsime , et saatel peaks olema oma ikoon , üks inimene , kes on ekraanil ja kellega vaataja “ Osooni ” seostaks . </s> <s> Leidsime Kaidor Kahari . </s> <s> Nüüd on ring laienenud . </s> <s> Uus tegija meie saates on Kadri Hinrikus . </s> </p>
<p> <s> <hi rend="rasvane"> Kui suur on “ Osooni ” tagasiside ? </hi> </s> </p>
<p> <s> Probleemlugude puhul on tuntavalt märgata inimeste suur huvi , et Eestimaa loodust hoitaks . </s> <s> Antakse ka märku , kui kusagil on midagi korrast ära . </s> </p>
<p> <s> Huvi tekitab liikide tutvustus . </s> <s> Küsitakse näiteks , et kuidas loodusesse minnes selle või teise liigi ise ära tunneks . </s> <s> Täiesti tuntav on ka see , et huvi loodusmatkade vastu on kasvanud . </s> </p>
<p> <s> <hi rend="rasvane"> Kas kujutate end ette mõnda teist saadet tegemas , näiteks “ Mamma miat ” ? </hi> </s> </p>
<p> <s> “ Mamma miat ” ei teeks kindlasti . </s> <s> Aga varem olen teinud laste kunstisaateid , neid võibolla teeks . </s> <s> Loodus ja kunst on väga sarnased . </s> <s> Näiteks üks mu kunstisaade , mida tegime koos disaineritega , oli vormist . </s> <s> Aga kõik vormid on pärit loodusest . </s> <s> See oligi ehk mu esimene loodusesaade . </s> </p></div3>
          <div3 type="artikkel"><head> Märt Treier - kas Enn Eesmaa mantlipärija ? </head>
<p> <s> <hi rend="kaldkiri"> 09.04.2003 <bibl> <author> Maarius Suviste </author> </bibl> </hi> </s> </p>
<p> <s> Märt Treier on olnud lehemees ja raadiohääl , nüüd aga suuremalt jaolt telenägu . </s> <s> Ta teeb ja loeb TV 3s uudiseid . </s> </p>
<p> * * * </p>
<p> <s> <hi rend="rasvane"> Kuidas te ajakirjanikuks saite ? </hi> </s> </p>
<p> <s> Hakkasin . </s> <s> Ajakirjanikuametile seisis omal ajal kaunis lähedal minu ema . </s> <s> Sealt siis väike pisik . </s> <s> Juurde sünnipärane tähelepanuvajadus , annus sotsiaalset taju , mõned olulisemad asjakesed veel . </s> <s> Nojah , nii see vist juhtuski . </s> </p>
<p> <s> <hi rend="rasvane"> Kus te rohkem töötanud olete : raadios , ajalehes või teles ? </hi> </s> </p>
<p> <s> Pühendunud igapäevatööd silmas pidades kindlasti teles . </s> <s> Laiemas mõttes jääb see au raadiole , sest raadioga tekkisid esimesed töised suhted juba kümme aastat tagasi ega ole päriselt katkenud tänini . </s> </p>
<p> <s> <hi rend="rasvane"> Kuidas teie telekarjäär alguse sai ? </hi> </s> </p>
<p> <s> Peaaegu oleks see alanud mitu head aastat tagasi ETV korraldatud diktorite konkursist , kus ma sadade seas kole napilt vasakule jäin . </s> <s> Nägu jäi siiski meelde ja ühel toredal päeval helistas hää kolleeg , kutsudes mind Kanal 2 hommikuprogrammi uudistelugejaks ette näitama . </s> <s> Vaadati ja imestati ja tehti kaubad maha . </s> </p>
<p> <s> <hi rend="rasvane"> Kas üks telesse mineku põhjus on ka see , et te pidavat väga edev inimene olema ? </hi> </s> </p>
<p> <s> Mulle meeldib televisioon . </s> </p>
<p> <s> <hi rend="rasvane"> Mis on teletegija kõige olulisemad omadused ? </hi> </s> </p>
<p> <s> Täpselt samad , mida valdav osa inimesi oma kodudes arvab . </s> <s> Kõige tuumakamalt ütlevad need , kes võtavad pika keerulise jutu lühikesse lausesse : nägu peab meel-dima ! </s> </p>
<p> <s> Tõsi on , et üht ja ainsat valemit ei ole , mis tähendab , et üks ja sama nägu ei saa meeldida kõigile . </s> <s> Küll aga võib see meeldida paljudele . </s> </p>
<p> <s> <hi rend="rasvane"> Kuidas näeb välja TV 3 uudistereporteri üks tööpäev ? </hi> </s> </p>
<p> <s> Enamasti ettearvamatu . </s> <s> Iga ajakirjanik teab , et parimad teemad ei ole kirjas mitte ühe või teise agentuuri eelinfos , vaid kusagil intiimsemates ringides . </s> </p>
<p> <s> Kui teema küpseks saab , aitab sõber telefon ja ajakirjaniku hädavajalik oskus inimesed pehmeks rääkimida . </s> <s> Kui ajalehes algab intervjuu ohvri otsusest võtta telefon vastu , siis meil on sellest vähe rõõmu . </s> <s> Meie peame allikale kaamera ette meelitamiseks seletama , et tegelikult ei olegi ta pea nii kiilas ja jutt nii maotu , kui ta ise arvab . </s> </p>
<p> <s> Õnnestunud emotsionaalne intervjuu on teleajakirjanikule väärtus , mis tuleb seejärel kenasti välja mängida . </s> </p>
<p> <s> Kunagi pärastlõunal võttelt naastes tuleb materjal kõigepealt üle vaadata , paberil uudislõiguks vormida ja lõpuks monteerida . </s> <s> Tihti jääb viimaseks kolmeks tegevuseks vaevalt tund . </s> </p>
<p> <s> <hi rend="rasvane"> Kuivõrd suur kaotus oli TV 3 uudistele see , et Enn Eesmaa läks poliitikasse ? </hi> </s> </p>
<p> <s> Enn Eesmaa kaotamine ... see kõlab liiga dramaatiliselt . </s> <s> Ometi ei saa öelda , et Ennu lahkumine ei oleks midagi muutnud . </s> <s> Muutis küll : paratamatult noorendas tegijaskonda , kiirendas mõneti saate tempot , jättis saatejuhtide isiklikud meeleolud rohkem tagaplaanile , võrdsustas nais- ja meesdiktori rolle , andis ruumi mängida vaheldusrikkamate üleminekutega . </s> </p>
<p> <s> <hi rend="rasvane"> Mida arvate kiitusest , et Treier on vaat et juba sama hea kui Eesmaa ? </hi> </s> </p>
<p> <s> Mulle meeldib , kui mind peetakse usaldusväärseks ja ladusaks diktoriks-saatejuhiks , nagu Eesmaa seda vaieldamatult oli . </s> <s> Aga mina kuulun juba järgmisse ajastusse , mis muidugi ei saa automaatselt olla ei parem ega halvem möödunust . </s> <s> Kuid mis on minu tööle omase loomingulise piiramatuse tõttu ometi ainult minu moodi ja väga teistsugune . </s> <s> Muide , kellele ikka meeldib , et teda kellegi teise , olgugi et kogenumaga otseselt võrreldakse . </s> </p>
<p> <s> <hi rend="rasvane"> Mis retseptiga on TV 3 uudistetegijad teinud “ Seitsmestest uudistest ” Eesti telekanalite vaadatuima uudistesaate ? </hi> </s> </p>
<p> <s> Ehk siis teiste sõnadega , mille poolest me teistest erineme ? </s> <s> Me oleme huvitavamad , me oleme vabamad . </s> <s> Seisame inimesele ja sündmusele lähemal . </s> <s> Mis ei tähenda aga sugugi , et me veel küllalt lähedal oleksime . </s> <s> Ka ei tüüta me uudistejanus inimesi pikkade stuudiojuttudega , millel ei ole alatihti saba ega sarvi . </s> </p>
<p> <s> Samas esineb ka hapukurgipäevi , mil uudistesaated kipuvad teemade vähesuse tõttu üksteisega näiliselt sarnanema . </s> <s> Asi oleks hull , kui me ei teaks vana tõde , et oluline ei olegi alati mitte see , millest teha , vaid kuidas teha . </s> </p>
<p> <s> <hi rend="rasvane"> Mida oleks teil õppida AK-lt ja “ Uutelt uudistelt ” ? </hi> </s> </p>
<p> <s> Vanemalt kolleegilt stabiilsust ehk . </s> <s> Kõik muu , mis õppida oli , on õpitud . </s> </p>
<p> <s> K <hi rend="rasvane"> es on teie tööle parim ekspert ? </hi> </s> </p>
<p> <s> Parim hindaja oma tööle oled sa ise , muidugi eeldusel , et sul on küllalt julgust endalt küsida , kas see , mida ekraanil näed , sind ka tõesti võlub või ei . </s> </p>
<p> <s> Tõin läbi kolme hooaja eetris olnud saate “ Lõppmäng ” salvestatud saated koju , mängisin külalistele ette ja jälgisin mõlemast silmanurgast , mis hetkel keegi kuidas reageeris . </s> <s> Väga õpetlik meetod . </s> <s> Paljude saadetega jäin ka ise kõigiti rahule . </s> </p>
<p> <s> <hi rend="rasvane"> Miks teil muusikaakadeemias kompositsiooniõpinguid pooleli jäid ? </hi> </s> <hi rend="rasvane"> <s> Laiskus ? </s> </hi> </p>
<p> <s> Mida varem inimene mõistab , mis tema ala on , seda parem talle endale . </s> <s> Parimal juhul ka teistele . </s> </p>
<p> <s> <hi rend="rasvane"> Kui tihti te nüüd klaverit mängite ? </hi> </s> </p>
<p> <s> Siis , kui selleks vähimgi soov tekib . </s> <s> Tõsta klaveritiib üles on juba iseenesest pühalik tunne , mis hoopis uutmoodi meeleolu tekitab . </s> <s> Mulle meeldib end nimetada pühapäevamuusikuks ja muusikast midagi mõjuvamat ei tea ma tänini . </s> </p>
<p> <s> <hi rend="rasvane"> Olete öelnud , et teete palju tööd ning töö on ka teie hobi . </hi> </s> <hi rend="rasvane"> <s> Mida perekond ( elukaaslane Anneli , Anneli tütar Laura ja jaanuaris sündinud Märten ) sellest arvab , et isa on pikad päevad ära ja palju tööd teeb ? </s> </hi> </p>
<p> <s> Märten ei arva veel midagi . </s> <s> Tal on hetkel elulisemaid muresid . </s> </p>
<p> <s> Tõsi , olid ajad , mil tõusin raadioprogrammi tarbeks hommikul kell viis ja laekusin üheksa paiku . </s> <s> Sellist elu ei taha enam - iseennast ei ole vaja vihata . </s> <s> Täna olen mõistlikum ja magan päris kaua . </s> <s> Pärastlõunane aeg on aga eranditult iga päev üksjagu koormav . </s> </p>
<p> <s> <hi rend="rasvane"> Kuidas te end vormis hoiate ? </hi> </s> </p>
<p> <s> Panen plaadi masinasse ja lasen ennast kaasa viia , ei häbene koduste ees endast heas mõttes välja minna . </s> <s> Repertuaar , mis võimaldab ajutise meelelise minemajalutamise , ei olegi iseenesest teab kui lai . </s> <s> Sellisest mõnede inimeste arvates ajaviitest on mulle peaaegu küll . </s> </p>
<p> <s> Muidugi on kodus ka jalgratas ja titevanker . </s> </p>
<p> <s> <hi rend="rasvane"> Mis on teletegija kõige suurem tunnustus ? </hi> </s> </p>
<p> <s> Igaüks arvab isemoodi . </s> <s> Minule - lihtsa ja siira inimese kiitus . </s> </p>
<p> <s> <hi rend="rasvane"> Millal teid viimati tunnustati ? </hi> </s> </p>
<p> <s> Lihtsaid ja armsaid , rõõmsaid ja murelikke Eesti inimesi helistab mulle peaaegu iga päev . </s> </p></div3>
          <div3 type="artikkel"><head> Vao mehed veavad näitemänguvagu </head>
<p> <s> <hi rend="kaldkiri"> 09.04.2003 <bibl> <author> Erika Klaats </author> </bibl> </hi> </s> </p>
<p> <s> “ Annad sõrme , võtab terve käe . ” </s> </p>
<p> <s> Nõnda põhjendab Vao külavanem Väino Liiva oma huvi näitemängu tegemise vastu . </s> </p>
<p> <s> Külarahvas kiidab , et kui poleks Liivat , ei sünniks Vaol suurt midagi . </s> <s> Et nagu Liiva ees , nii nemadki . </s> <s> Nimetavad meest autoriteediks . </s> </p>
<p> <s> <hi rend="rasvane"> Et küla elaks </hi> </s> </p>
<p> <s> Kui külavanemalt küsida , mitmes tükis ta osalenud on , tuleb vastuseks : “ Vist kõigis , mis Vao näiteringis on lavastatud . ” </s> </p>
<p> <s> Ja mitu rolli see ikka kokku teeb ? </s> </p>
<p> <s> “ Igal aastal valmib jaanipäevaks üks näidend . </s> <s> Viis aastat jutti on nii olnud . ” </s> </p>
<p> <s> Traditsiooniline esinemispaik Vao mõisaesisel pargipuude all mahutab selleks puhuks nii uhkeid dekoratsioone kui ka paraja hulga pinke publiku jaoks . </s> </p>
<p> <s> Et argipäevad on niigi liiga tõsised , on Krista Jürgensi käe all näitelaval ikka lõbusamaid lugusid mängitud . </s> </p>
<p> <s> 1999. aastal sai rahvas kaasa elada Eduard Vilde igihaljale lustiloole “ Vigased pruudid ” . </s> <s> Üht kosjalist selles tükis mängis Väino Liiva . </s> </p>
<p> <s> Möödunud jaanipäevaks etendati Moličre'i “ Arsti vastu tahtmist ” . </s> <s> Selle loo puhul kiidavad nii tegijad kui ka vaatajad , et lavale tulid isegi need mehed , kes muidu olid harjunud näitemängu tegemisest laia kaarega mööda käima . </s> <s> Kümnest osatäitjast seitse olid mehed . </s> </p>
<p> <s> Talvisteks aegadeks on Vao näitlejad selgeks õppinud kümmekond estraadistseeni , millega käivad terves maakonnas rahvast naerutamas . </s> </p>
<p> <s> Tekkinud on isegi vahvad lavapaarid : Väino Liiva ja Ants Tambla , Aime Pimpernell ja Aime Veilberg ning mis tahes partneriga alati särav Marje Jõgiste . </s> </p>
<p> <s> Kui Liiva 1996. aastal esimest korda külavanemaks sai , olid külaelul rasked ajad . </s> <s> Majand lagunes , inimesed kolisid parematele jahimaadele , maad kippus võtma must masendus . </s> </p>
<p> <s> “ Amet on austav , aga raske , ” ütleb Liiva . </s> <s> “ Väga raske . ” </s> </p>
<p> <s> Möödunud sügisel valis külarahvas taas külavanemat . </s> <s> Hääletamas käis ligi 90% külaelanikest , kes kõik andsid oma hääle Liivale . </s> </p>
<p> <s> Mehe esimese ametiaja sisse jäi hulk elutähtsaid otsuseid , et küla sootuks ei laguneks . </s> <s> Ega lagunenudki . </s> </p>
<p> <s> Ülemöödunud kevadel sündis isegi mittetulundusühistu Vao Külaselts ning seltsimaja sai uued aknad ja uksed . </s> </p>
<p> <s> <hi rend="rasvane"> Vahvad naabrid </hi> </s> </p>
<p> <s> Seltsimaja renoveerimise juures töötab oma küla mees Eduard Laidinen . </s> <s> Ütleb , et ei taha enda ( loe : meessoo ) saba kergitaja olla . </s> <s> “ Aga mehed on Vaol ärksam pool . </s> <s> Kui ei usu , küsige meie Manju käest . ” </s> </p>
<p> <s> Manju on seltsimajaga ühe katuse all oleva Vao poe juhataja . </s> <s> Manju päris nimi on Marju Jõgiste . </s> <s> Tema jõuab nii kohalikus näiteringis kui ka Koeru huviteatris kaasa teha . </s> <s> “ Olen üksik inimene , mis nii viga ringi lehvida , ” ütleb Jõgiste . </s> <s> “ Koerusse on ju vaid neli kilomeetrit . </s> <s> Selle maa sõidan jalgrattal maha . ” </s> </p>
<p> <s> Koeru huviteatril on rahvamajas oma saal . </s> <s> Selline madala laega , kus iga sõna vastu kajab . </s> </p>
<p> <s> Huviteatri juht ja lavastaja Herbert Last lohutab , et kui saal on rahvast täis , siis ei kaja . </s> <s> Selles saalis mängisid nad viimati Tammsaare “ Mäetaguse vanu ” . </s> <s> Sama tükiga tuli Koeru huviteater mõned nädalad tagasi Paide näitemängupäeva võitjaks . </s> </p>
<p> <s> Rahvusvahelisel teatripäeval toimus Koeru rahvamajas oma valla teatripäev . </s> <s> Sest näitemängu tegemisest Koerus sai sel päeval 115 aastat . </s> <s> Kohalik kultuurilugu jutustab veel , et esivabariigi ajal mängiti Koerus ka operetti , oli oma sümfo-niettorkester , tegutsesid laulukoorid . </s> </p>
<p> <s> Herbert Last ütleb , et nende trupil on neli-viis kohta , kus oma tükke mängimas käivad . </s> <s> “ Oleme neis paikades oodatud . ” </s> </p>
<p> <s> <hi rend="rasvane"> Heade mõtete saunalava </hi> </s> </p>
<p> <s> Last meenutab , kuidas nad ühel suguvõsa kokkutulekul talu õuel ja õunapuuaias Jaan Kruusvalli “ Lammutamisele määratud maja ” mängisid . </s> <s> Koeru tuntud spordihing ja huviteatri parim näitleja Uno Aan juhatas tüki sisse sõnadega : “ Sellesama talu ja õunapuuaia asemele tuleb varsti uus kõrghoone . ” </s> </p>
<p> <s> Aan tegi seda nii tõepäraselt , et üks memm küsis ehmunult : “ Kas nüüd tuleb uus küüditamine ? ” </s> </p>
<p> <s> Vao külas on ainuke selle kandi avalik saun . </s> </p>
<p> <s> “ Koerus ei ole , aga meil on , ” uhkustab Eduard Laidinen . </s> </p>
<p> <s> Saunalisteks on oodatud kõik leilikummardajad , nii mehed kui naised , sest sooja vee ja leiliga saunas ei koonerdata . </s> <s> Kohalik firma Renek tegi juba vana ja väsinud ahju asemele spetsiaalselt selle sauna jaoks uue ja ägeda kerise , mis peaks tugevaimagi kuumaarmastaja ägedasti ähkima panema . </s> </p>
<p> <s> Aastatega on välja kujunenud lausa oma kindel seltskond , kes laupäevaõhtuti laseb vihal hoolega sahmida , viskab parajalt leili ja nalja ning laseb õllel hea maitsta . </s> </p>
<p> <s> <hi rend="rasvane"> “ Nadinunnadi - teeme ära ! ” </hi> </s> </p>
<p> <s> “ Paljud küla plaanid on alguse saanud saunast , ” ütleb Laidi-nen . </s> <s> “ Aga et vilgas külaelu ja saunaaeg hakkasid teineteist lausa segama , tuli meestel mõte teha selline saun , mille saaks igale poole kaasa võtta . ” </s> </p>
<p> <s> Nii sündis kilesaun , mida esimene kord kasutati Koeru kihelkonna külade kokkutulekul möödunud suvel . </s> </p>
<p> <s> Teist korda pandi kilesaun püsti Vao suvelõpupeol , kus rammumehed ja ka niisama huvilised said enne tantsu vihelda ning puhtaks loputada . </s> </p>
<p> <s> Kilesaun on praegu ilusasti talvekorteris , aga õige sauna korsten suitseb ja keris särtsub igal laupäeval . </s> <s> Esialgu naistele , hiljem meestele . </s> </p>
<p> <s> Kas Koerus ja Vaos siis mehed viina ei viska ega niisama , lõug lõunas , ei vahigi ? </s> </p>
<p> <s> “ Eks ole ka selliseid , ” teavad Last ja Laidinen . </s> </p>
<p> <s> “ Aga neid on vähe , ” usub Liiva . </s> </p>
<p> <s> Laidinen täiendab , et nagu igas külas , on ka Vaos omad asjalikud talumehed ja soss-sepad , metalli- ja puutöömeistrid , ehitus- ja remondimeistrid , värsi- ja viisiseadjad , õpetlased ja haritlased , aga ka nalja- ja napsimehed ning muidu tühja jutu lorisejad . </s> </p>
<p> <s> “ Vao küla elab ja areneb , ” rõõmustab külavanem . </s> <s> “ Ja kui vaja , käärime kõik nagu üks mees käised üles . </s> <s> Nadinunnadi - teeme ära ! ” </s> </p></div3>
          <div3 type="artikkel"><head> Koerad-kassid olgu vaktsineeritud </head>
<p> <s> <hi rend="kaldkiri"> 09.04.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Marutaudi tõrje eeskiri nõuab koerte-kasside vaktsineerimist , põllumajandusloomade vaktsineerimine on aga üksnes soovituslik </hi> </s> </p>
<p> <s> Iga koera- ja kassiomanik peab teadma , et tema lemmiklooma vaktsineerimine marutõve vastu on kohustuslik . </s> <s> Seevastu lehmade , sigade , lammaste ja hobuste vaktsineerimisele nii rangeid nõudeid ei seata . </s> </p>
<p> <s> Kui põllumajandusloomi karjatatakse metsakarjamaadel ja metsaga piirnevatel karjamaadel , on nende loomade vaktsineerimine soovitatav . </s> <s> On aga marutõbine rebane tormanud lauta sajapealise piimakarja sekka , tuleb kohe teatada loomaarstile . </s> <s> Edasi hoolitseb loomatohter , et kõik selle lauda loomad saaksid marutõvevastast vaktsiini tasuta . </s> </p>
<p> <s> Varasematel aastatel oli marutõve juhtusid aastas 100-150. </s> <s> Möödunud aastal tõusis see arv 422ni . </s> <s> Tänavu on juba kahe kuuga diagnoositud marutõbe 140 korral . </s> </p>
<p> <s> <hi rend="rasvane"> Mida peab maaomanik tegema , kui näeb , et tema karjamaal on surnud rebane ? </hi> </s> </p>
<p> <s> Veterinaar- ja toiduameti loomatervishoiu ja loomakaitse osakonna juhataja Matti Nautras : </s> </p>
<p> <s> Põllumajandusministri määrusega on kehtestatud marutaudi tõrje eeskiri , mis sätestab täpselt normid , kuidas tuleb taolistel juhtudel käituda . </s> <s> Surnud loomast tuleb kohe teatada oma piirkonna loomaarstile . </s> </p>
<p> <s> Eeskirja § 2 sätestab marutõve esinemisest ja selle kahtlusest teavitamise . </s> <s> Loomade ebaloomuliku käitumise - kui metsloom on tulnud asulasse või maanteele ega karda inimesi - või teiste iseloomulike tunnuste esinemise korral on loomapidaja kohustatud sellest viivitamatult teavitama tegevusluba omavat veterinaararsti või piirkonda teenindavat volitatud veterinaararsti . </s> </p>
<p> <s> Eestis on riiklikult eraldatud vahendid , et marutõbe uurida . </s> <s> Igasugune info marutõve kohta on oluline . </s> <s> Eriti praegu , kus tahame käivitada PHARE projekti , mille abiga on kavas vaktsineerida suu kaudu kõik rebased ja kährikud . </s> </p>
<p> <s> <hi rend="rasvane"> Kas surnud metslooma ise matta ei tohi ? </hi> </s> </p>
<p> <s> Õigem on , kui vetamet saaks looma enne uurida . </s> <s> Looma pea tuleb viia laboratooriumi . </s> <s> Korjuse leidja ärgu hakaku ise seda pead maha raiuma , sest nii võib nakkus ju levida . </s> </p>
<p> <s> Eestis on 636 tegevusloaga loomaarsti , nende hulgas 182 volitatud veterinaararsti . </s> <s> Kui väljakutse antud , tegutseb veterinaar juba ise edasi - tuleb kohale , võtab vastavad proovid , pakib , saadab laborisse ja annab juhtnöörid , mis korjusega edasi teha . </s> <s> Matta tohib , aga parem on , kui selline korjus saaks põletatud . </s> </p>
<p> <s> Loomaarst selgitab ka välja , kas see marutõvekahtlusega metsloom on hammustanud põllumajandusloomi või purelenud koerte-kassidega , millised kontaktid on tal olnud ja kus teda liikumas on nähtud : laudas , loomakarja hulgas või mujal . </s> <s> Teatamine marutõvekahtlusega loomast omaniku maal on seadusega tehtud kohustuslikuks . </s> </p>
<p> <s> <hi rend="rasvane"> Kui näiteks autojuht märkab võõras maakonnas tee ääres surnud rebast või kährikut , kas siis peab ka loomaarstile teatama ? </hi> </s> </p>
<p> <s> Kui autojuht sõidab näiteks Tartusse ja leiab Põltsamaa lähistel korjuse , on see juba kodaniku teadlikkuse näitaja : kes sõidab kiirelt mööda , kes mitte . </s> <s> Kui võimalus on - enamikul ju mobiilid taskus - , peaks loomakorjusest veterinaarteenistusele teatama . </s> </p>
<p> <s> Muidugi , käsuna see seaduses fikseeritud pole . </s> <s> Peaasi et ei minda surnud looma paljaste kätega näppima . </s> </p>
<p> <s> <hi rend="rasvane"> Kas koerte-kasside vaktsineerimine on loomaomanikule kohustuslik ? </hi> </s> </p>
<p> <s> Seaduse järgi peab loomapidaja tagama temale kuuluvate kasside ja koerte vaktsineerimise . </s> <s> Esimest korda vaktsineeritakse koeri ja kasse kolme-nelja kuu vanuselt . </s> <s> Edaspidi vaktsineeritakse loomi üks kord aastas , soovitatavalt iga 12 kuu möödumisel viimasest vaktsineerimisest . </s> </p>
<p> <s> Kui jahikoer viiakse esimest korda metsa , kus ta võib kokku puutuda metsloomaga , peab koera vaktsineerimisest olema möödunud vähemalt 30 päeva . </s> </p>
<p> <s> Mitte ainult jahikoera , aga ka muud tõugu koera , näiteks puudli puhul on oluline , et temaga ei tohi kohe pärast vaktsineerimist minna näiteks suvilasse , kus mets on lähedal . </s> <s> Immuunsus saabub pärast esmakordset vaktsineerimist alles 30 päeva pärast . </s> </p>
<p> <s> <hi rend="rasvane"> Kas koerte-kasside vaktsineerimine on tasuta ? </hi> </s> </p>
<p> <s> Koerte-kasside vaktsineerimine marutõve vastu on tasuta . </s> </p>
<p> <s> Riigi poolt on eraldatud tasuta vaktsiin , mis kaitseb ainult marutõve vastu . </s> <s> Tasuta on ka ühekorrasüstlad ja süstimine . </s> </p>
<p> <s> Meie jaotame riigi vaktsiini maakondade veterinaarkeskustele ja volitatud loomaarstidele . </s> <s> Maakondade vetkeskused teevad ka lepinguid kliinikutega . </s> <s> Erakliinikud , kellele maakonnakeskused on väljastanud riigi vaktsiini , vaktsineerivad koeri-kasse tasuta . </s> </p>
<p> <s> Aga tihti on nii , et loomaarstid võivad kliinikutes kasutada ka nn kompleksvaktsiine , mis kaitsevad mitme haiguse vastu . </s> <s> Need on kliinikusse soetatud firma kulul ja süsti eest tuleb maksta . </s> </p>
<p> <s> <hi rend="rasvane"> Mõned inimesed siiski nurisevad , et pidid oma koera marutõvevastase kaitsesüsti ise kinni maksma . </hi> </s> </p>
<p> <s> Siin on vahe , kas loomaomanik tuleb oma loomaga ise veterinaarpunkti või tellib arsti koju . </s> <s> Kui loomaomanik elab kusagil kaugemal või ei saa ta oma tigedat koera vetpunkti vedada ja tellib loomarasti koju , peab ta tohtrile sõidukulu kinni maksma . </s> <s> Vetarstil on õigus küsida oma isikliku transpordivahendi kasutamise eest 60 krooni tunni eest . </s> </p>
<p> <s> <hi rend="rasvane"> Miks lehmade-lammaste vaktsineerimine pole kohustuslik ? </hi> </s> </p>
<p> <s> Põllumajandusloomade vaktsineerimine on soovituslik . </s> <s> Eriti siis , kui neid karjatatakse metsakarjamaadel . </s> <s> Põllumajandusloomade vaktsineerimine on tasuline . </s> <s> Samas Eesti koertele ja kassidele kingib riik vaktsiini igal aastal mitmesaja tuhande krooni eest . </s> </p>
<p> <s> <hi rend="rasvane"> Eelmisel aastal vaktsineeriti marutõve vastu ainult üks rebane . </hi> </s> <hi rend="rasvane"> <s> Miks nii vähe ? </s> </hi> </p>
<p> <s> See oli Elistvere loomapargi rebane , kes vaktsiini sai . </s> </p>
<p> <s> Eestil on kavas PHARE projekti toetusel hakata vaktsineerima ka metsloomi - rebaseid , kährikuid - suu kaudu manustatava vaktsiiniga . </s> <s> Seda on võimalik teha mitmel moel : võib vaktsiini jahimeeste abiga metsa panna , kuid efektiivsem on siiski lennukilt vaktsiini puistata . </s> </p>
<p> <s> Seda kinnitavad tulemused mujal Euroopa riikides , kus nii on tehtud . </s> <s> Saksamaa , Šveits , Austria ja Tšehhi on marutõvest puhtad . </s> <s> Samas näitab rahvusvahelise viirushaiguste instituudi WHO statistika , et marutõbe on praegu kõige rohkem just endistes idabloki maades : Eestis , Lätis , Leedus , aga ka Valgevenes , Ukrainas ja Poolas . </s> <s> Just need riigid , kus ei vaktsineerita metsloomi , ei saagi marutõvest päriselt lahti . </s> </p></div3>
          <div3 type="artikkel"><head> Jõud läbi higi ja pisarate </head>
<p> <s> <hi rend="kaldkiri"> 09.04.2003 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Laupäeval maadeldi ja tõsteti Viljandis XI maaspordimängude võitja tiitlile </hi> </s> </p>
<p> <s> Martin Kleini skulptuur Viljandi sordihoone ees oli kui maaspordimängudel osalejate koondkuju , vaid ühe erinevusega : kui Klein maadles Stokholmis 1912. aastal Eesti esimese olümpiamedali eest 11.40 minutit , siis nüüd on maadlusaeg 2x3 minutit ja noortel 2x2 minutit . </s> </p>
<p> <s> Maadlusaega tuli aga kogu võistlejaskonna peale kokku vähemgi kui Kleinil - 76 vaba- ja 81 kreeka-rooma maadlejat madistasid kahel matil kokku ligi üheksa tundi . </s> </p>
<p> <s> “ Koos noortega oli võistlejaid rohkemgi kui Eesti meistrivõistlustel , ” rõõmustab võistluste ühe korraldaja , Eesti Maaspordi Liidu Jõud peaspetsialist Matti Reimann . </s> </p>
<p> <s> Kokku lõi maaspordimängude kolmel raskejõustikualal kaasa 244 sportlast 14 maakonnast - välja jäi vaid Hiiumaa . </s> </p>
<p> <s> Maadluses sai kiireima , 12sekundilise seljavõidu kreeka-rooma maadluse raskeimate meeste hulgas Neeme Jaanson Järvamaalt . </s> <s> Ka noorte jõukatsumises kestis mitu kohtumist alla paarikümne sekundi . </s> <s> “ Noortel ei ole veel stabiilsust , täna võidab üks , homme teine , ” selgitas maadlusturniiri informaator Valdeko Kalma . </s> <s> Samas võitis Raplamaa noor maadleja Karli Aleksandrov esikoha mõlemas maadlusliigis . </s> </p>
<p> <s> Absoluutselt parimad tulemused sangpommitõstmises tegid tartlane Ruben Poljakov ja järvakas Märt Liivak . </s> <s> Samas oli üle 90 kilo kaaluvate meeste hulgas kindel võitja 55aastane Ülo Kuusk Palamuselt , kes rebis mõlema käega 24kilost pommi 115 korda . </s> <s> Lisaks edukale võistlemisele oli Kuusk hõivatud ka kohtunikuna . </s> </p>
<p> <s> Kõige kergematest on parim samuti veteranide hulka kuuluv Heino Põldoja Jõgevalt , kes on oma vanuseklassis tulnud sangpommitõstmises 2001. aastal koguni maailmameistriks . </s> </p>
<p> <s> Olulises osas rajanebki maasport noortele ja veteranidele . </s> <s> Viimase terminiga pole maaspordi mängude organiseerimiskomitee esimees Toivo Asmer küll rahul . </s> <s> “ Veteranid oleks nagu maha kantud , ütleme parem selle asemel endised tegijad , ” sõnas ta . </s> </p>
<p> <s> Eesti XI maaspordimängud jätkuvad Viljandis 4.-6. juulini 11 spordialal . </s> <s> Siis heisatakse võibolla ka rohkem lippe . </s> <s> “ Jõu lipu ja Eesti lipu kõrvale võite julgelt ka Eesti olümpiakomitee lipu üles tõmmata , ” sõnas Eesti Olümpiakomitee president Mart Siimann seekord etteheitvalt . </s> </p>
<p> <s> <hi rend="rasvane"> Maakondade paremusjärjestus Sangpommi mitmevõistlus </hi> 1. </s> <s> Järvamaa 2. </s> <s> Tartumaa 3. </s> <s> Pärnumaa <hi rend="rasvane"> Tõstmine </hi> 1. </s> <s> Pärnumaa 2. </s> <s> Tartumaa 3. </s> <s> Viljandimaa <hi rend="rasvane"> Kreeka-rooma maadlus </hi> 1. </s> <s> Lääne-Virumaa 2. </s> <s> Tartumaa 3. </s> <s> Raplamaa <hi rend="rasvane"> Vabamaadlus </hi> 1. </s> <s> Lääne-Virumaa 2. </s> <s> Viljandimaa 3. </s> <s> Põlvamaa </s> </p></div3>
          <div3 type="artikkel"><head> Vene poisid Hollandi kaudu Saaremaal </head>
<p> <s> <hi rend="kaldkiri"> 09.04.2003 <bibl> <author> Merike Pitk </author> </bibl> </hi> </s> </p>
<p> <s> <hi rend="rasvane"> Tallinna poisid Artur Tšarotškin ja Vladislav Kindjajev on kindlad , et eesti keele saab selgeks ainult eesti koolis käies ja eesti peres elades </hi> </s> </p>
<p> <s> Sel õppeaastal õpivad Artur ja Vladislav ühes väikeses Saaremaa koolis Tornimäel . </s> <s> Saaremaale tulek sai võimalikuks tänu Hollandi Kuningriigi suursaatkonnale Tallinnas , kes tasub programmi Matra-KAP kaudu poiste elamiskulud saare peredes . </s> </p>
<p> <s> Kolme õppeveerandiga pole mitte ainult eesti keel selgemaks saanud , vaid ka poiste hinded märgatavalt paremaks läinud . </s> </p>
<p> <s> “ Tallinnas vene koolis on nii palju õpilasi , nad jooksevad ringi ja...on lärmakad , ” otsib Vladislav sõnu , et põhjendada õpitulemuste paranemist . </s> <s> Tallinnas oli praegu seitsmendas klassis õppival Vladislavil klassis 40 last , Tornimäel 12. </s> <s> Tornimäe põhikoolis üldse on 105 õpilast . </s> </p>
<p> <s> <hi rend="rasvane"> Esimene õpetaja oli kass </hi> </s> </p>
<p> <s> Küsimusele , miks nad ikkagi eesti kooli tahtsid tulla , vastas Vladislav : “ Sest me elame Eestis . ” </s> <s> Kaheksanda klassi õpilane Artur on sellega nõus . </s> <s> Poisid leiavad , et keelt osates on hiljem kergem tööle saada . </s> </p>
<p> <s> Vladislav ehk Vladik , nagu nii õpilased kui ka õpetajad teda kutsuvad , on kahest poisist jutukam ja vastab ka südimalt küsimustele , ehkki Artur oskab eesti keelt paremini . </s> </p>
<p> <s> “ Artur vist isegi mõtleb juba eesti keeles , ” oletab kooli direktor Andres Hanso , kelle peres Artur elabki . </s> <s> Ent Artur oli ka enne Tornimäe kooli tulekut juba kolm suve koolidirektori peres veetnud . </s> </p>
<p> <s> Mõte vene poisid aastaks oma kooli võtta tekkiski Andres Hansol tänu Arturi suvistele peres olemistele . </s> <s> Kui esimesed kaks aastat läks Arturil eesti keel üle kivide ja kändude , siis viimasel suvel pääses ta jutt Hanso sõnul justkui kose tagant lahti . </s> </p>
<p> <s> “ Siis küsisingi Arturilt , kas ta meie kooli ei tahaks tulla , ” ütleb Hanso . </s> </p>
<p> <s> Ka Tornimäe kooli õpilased polnud Arturile võõrad . </s> <s> Kolmel suvel oli ta koos direktori poja Hendriku ja teiste Tornimäe õpilastega kooli korraldatud poistelaagrites käinud . </s> </p>
<p> <s> “ Esimesel päeval Artur ainult istus oma kušetil , ” meenutab pereema Lia Hanso Arturi tulekut perre . </s> <s> Esimesed eestikeelsed sõnadki julges oma loomult ka muidu häbelik Artur öelda ... kassile . </s> </p>
<p> <s> “ Äkki kuulsime , Artur kutsub kassi : “ Kiisu , kiisu , tule siia ! ” naerab Lia Hanso . </s> </p>
<p> <s> Vladik tunnistab samuti , et kõige raskem oli esimene päev . </s> <s> Tema ei olnud enne Tornimäe kooli tulekut isegi mitte suviti Saaremaal olnud ja eesti keeltki tönkas ainult natuke . </s> </p>
<p> <s> Ema viis Vladiku Külli ja Arvo Reinarti perre alles päev enne kooliaasta algust . </s> <s> Reinartitel on küll 9. klassis õppiv poeg Madis , aga tema ei oska jälle kuigi palju vene keelt , nii et omavahel suhelda oli raske . </s> </p>
<p> <s> “ Algul katsusime Vladikuga rohkem vene keeles rääkida , et ta ikka aru saaks , ” räägib õppealajuhataja Vaike Veliste . </s> <s> Venekeelsed õpikud olid Vladikul kaasas , paljudes ainetes on eesti ja vene koolide õpikud ühesuguse sisuga . </s> </p>
<p> <s> <hi rend="rasvane"> Kasu on mõlemapoolne </hi> </s> </p>
<p> <s> “ Nüüd hakkab poisil keel juba tulema , ” rõõmustab õppealajuhataja . </s> <s> Samas ei arva Veliste , et õpetajatele oleks vene poiste õpetamine lisakoormus , seda enam , et lapsi on ju klassis vähe . </s> </p>
<p> <s> Kui midagi jääb arusaamatuks , on õpetajad meelsasti vahetunni ajal või pärast tunde aidanud . </s> <s> “ Ausalt öeldes ma otse imestan , et poisid on meil nii hästi hakkama saanud ja kooli kenasti sisse sulanud , ” jätkab õppealajuhataja . </s> </p>
<p> <s> Võrreldes saare maapoistega , mõjub Vladislav harjumatult viisakana . </s> <s> “ Ta võib sind päevas 17 korda tervitada , ” räägib direktor Hanso . </s> <s> Ja kontrolltööks võtab ta lisa vahetunnistki , sest iga tähte tuleb püüdlikult maalida . </s> </p>
<p> <s> “ Kuna Vladik rääkis algul aktsendiga , siis tüdrukud , kes talle meeldida tahtsid , püüdsid ka aktsendiga rääkida , ” meenutab Vaike Veliste . </s> <s> “ Ütlesin neile , et rääkige ikka normaalses eesti keeles , sellest on poisile rohkem kasu . ” </s> <s> Arturi puhul ei tee aga enam vahet , on ta eesti või vene laps , tõdeb Veliste . </s> </p>
<p> <s> Ent vene laste olemasolu koolis on vajalik ka eesti lastele , tõdeb koolidirektor . </s> <s> “ Me elame siin Saaremaal ju ainult eestikeelses keskkonnas . ” </s> </p>
<p> <s> Hendrik Hanso ütleb , et Artur on talle kodus vene keeltki õpetanud . </s> <s> Kui esimesel veerandil oli Hendrikul vene keel kolm , siis jõuluks juba neli . </s> </p>
<p> <s> Tänu vene poistele on õppealajuhataja sõnul ka eesti laste suhtumine vene keele õppimisse ja venelastesse üldse paremaks läinud . </s> </p>
<p> <s> Võiks arvata , et väikeses maakohas on Tallinnaga harjunud poistel igav . </s> <s> Ometi kummutavad mõlemad selle arvamuse . </s> </p>
<p> <s> “ Siin on parem , Tallinnas pole midagi teha , ” ütleb Vladik . </s> <s> Artur jätkab : “ Siin võid teha mis tahad , käia looduses ja rattaga sõitmas . </s> <s> Siin on nii palju ruumi . ” </s> </p>
<p> <s> Hendrikuga rühmataksegi palju looduses ringi . </s> <s> Enne Saaremaale tulekut polnud ei Vladik ega Artur loomadega lähemalt kokku puutunud . </s> <s> Mõlemas Saaremaa tugiperes peetakse aga loomi . </s> <s> Hansodel on hobused ja poiss on proovinud nendega ka ratsutada . </s> <s> Reinar-titel on väike seafarm . </s> <s> Koerad-kassid on samuti mõlemas peres olemas . </s> </p>
<p> <s> “ Üks asi on eesti keel , mida Eestis elaval muulasel on vaja osata , teine , sama vajalik on aga tunda eesti meelt , ” räägib Andres Hanso . </s> <s> “ Tunda elulaadi , muusikat , mida eesti kodudes kuulatakse , näha , kuidas inimesed omavahel suhtlevad , kuidas töötavad ja kas või sedagi , kuidas laisklevad . ” </s> </p>
<p> <s> <hi rend="rasvane"> Poiste tahet ei toetata </hi> </s> </p>
<p> <s> Artur tahaks Tornimäel ka põhikooli lõpetada . </s> <s> Paraku seda võimalust ilmselt ei ole . </s> <s> Ehkki Mitte-eestlaste Integratsiooni Sihtasutus ( MEIS ) toetab vene laste suvist keelepraktikat eesti peredes ja korraldab keelelaagreid , on eesti koolis õppimisega teine lugu . </s> </p>
<p> <s> Ühe projekti kaudu rahastatakse küll ka muukeelsete õpilaste kahe- kuni kuuenädalast õpet eesti koolis ja samaaegset elamist eesti peres , kuid Hanso nimetab seda pigem raha raiskamiseks . </s> <s> Keelt nii lühikese ajaga selgeks ei saa . </s> </p>
<p> <s> “ Kui saaks igal aastal sadakond last Tallinnast või Ida-Virust panna terveks õppeaastaks eestikeelsesse keskkonda , oleks kasutegur hoopis suurem , ” leiab Hanso , lisades , et just see oleks tegelik ja tulemuslik integratsioonitöö . </s> </p>
<p> <s> Ka mõlemad poisid ise on seda meelt , et ainult suvel eesti peres elades keelt selgeks ei saa . </s> <s> Selleks peab ikka eesti koolis käima , just sellises väikeses nagu Tornimäe kool , ja elama samaaegselt eesti peres . </s> </p>
<p> <s> Arturi venelannast sõbratar käib küll Tallinnas eesti koolis , ent kodus emaga räägib ikka vene keeles . </s> <s> Koolivaheajal Tallinnas kodus käinud Arturil tuleb aga ema ja vennaga juttu ajades venekeelsesse kõnesse juba eesti sõnu . </s> </p>
<p> <s> Vladiku ema käis veerandi viimasel päeval koolis . </s> <s> “ Ta oli väga tänulik ja rõõmus , et poiss saab ühe aasta olla rahulikus ja sõbralikus keskkonnas , ” ütles direktor Hanso . </s> </p>
<p> <s> Sama arvamust on väljendanud ka Arturi ema . </s> <s> Mõlemad emad kaaluvad praegu poegade panekut Tallinnas eesti kooli , kui ei avane ootamatu võimalus poiste kooliteed jätkata juba armsaks saanud ja mõnusas Tornimäe koolis . </s> </p>
<p> <s> <hi rend="rasvane"> Integratsiooni sihtasutuse juhataja Mati Luik : </hi> </s> </p>
<p> <s> Eesmärkidelt erineb lühiajaline keelepraktika eestikeelses keskkonnas kooliprogrammi taotlusest anda keeleoskus . </s> </p>
<p> <s> Riiklikust integratsiooniprogrammist lähtuvalt ei ole Integratsiooni Sihtasutuse ülesandeks pakkuda alternatiivset keeleõpet . </s> <s> Sellest lähtub ka sihtasutusele eraldatavate rahaliste vahendite hulk . </s> </p>
<p> <s> Suvistes keelelaagrites ja eesti peredes saab keelt praktiseerida paar tuhat mitte-eestlast . </s> <s> Sama raha eest saaks toetada aga kõigest sadakonna lapse üheaastast kodukohast eemal eesti koolis õppimist . </s> </p>
<p> <s> Suhtlemise ja vastastikuse tundmaõppimise seisukohalt on kindlasti olulisem võimaldada keele praktiseerimist rohkematele lastele . </s> </p>
<p> <s> Eraldi küsimus on muukeelne laps eestikeelses koolis . </s> <s> Juba praegu on neid tuhandeid , eriti Ida-Virumaal , Harjumaal ja Tallinnas ning nende hulk suureneb . </s> </p>
<p> <s> Vähe on veel uuritud selle protsessi pedagoogilist poolt , et seda teadlikult soovitada ja rahaliselt toetada . </s> <s> Rahvusvaheliselt läbiproovitud meetodiks on keelekümblus , kus lapsed oma kultuurikeskkonnas omandavad hariduse teises keeles , sh ka eesti keeles . </s> </p>
<p> <s> Omaette probleemiks on mitte-venekeelsetele lastele õppekeele valiku võimaldamine . </s> <s> Just selles on võibolla kõige vähem uuritud praktilisi kogemusi , mille alusel saaks välja töötada positiivse tegevuskava . </s> </p></div3>
          <div3 type="artikkel"><head> Günter Verheugen : Euroopa Liit ei saada vägesid Eestisse </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Nädal enne Ateenas 16.-17. aprillini peetavat Euroopa Ülemkogu ( <hi rend="kaldkiri"> ELi tippkohtumine , koosneb Euroopa Liidu 15 liikmesmaa riigipeadest ja valitsusjuhtidest ning Euroopa Komisjoni presidendist - toim </hi> ) tuleb kokku Euroopa Parlament , et teist korda lühikese aja vältel katsuda heaks kiita euroliidu laienemise rahastamine . </s> </p>
<p> * * * </p>
<p> <s> <hi rend="rasvane"> Günter Verheugen , kas teie kui Euroopa Komisjoni laienemisvolinik kardate seda europarlamendi istungit ? </hi> </s> </p>
<p> <s> Nädal enne liitumislepingu ametlikku allkirjastamist vaatab europarlament laienemisprotsessi üle riik riigi haaval . </s> <s> Et anda Euroopa Liitu astuvatele riikidele oma õnnistus . </s> <s> Kümme riiki on juba läbinud arutelu vastutavas komitees . </s> </p>
<p> <s> Paari nädala eest arutasid 60 Euroopa Parlamendi liiget , kuivõrd valmis üks või teine kandidaatriik on . </s> <s> Hääletustulemused oli ikka 57 , 58 või 59 poolthäält . </s> </p>
<p> <s> Eesti sai oma valmisoleku eest vastutava komitee kõigi 60 europarlamendi saadiku hääle . </s> <s> Mis tähendab , et Eestil on europarlamendis väga-väga suur toetus . </s> </p>
<p> <s> Mis puutub rahasse , siis see on institutsionaalset laadi vaidlus Euroopa Ülemkogu ja europarlamendi vahel . </s> <s> Asi saab lahenduse lähiajal . </s> <s> Sellel pole midagi pistmist laienemise tegeliku rahastamisega . </s> </p>
<p> <s> <hi rend="rasvane"> Kas olete täiesti kindel , et kõik läbiräägitud peatükid on 100% rahaliselt kaetud ? </hi> </s> </p>
<p> <s> Rahapeatükid on vaid üks osa läbirääkimistest . </s> <s> Euroopa Liidu rahastamisega on konkreetselt seotud põllumajandus , sest liidul on oma subsiidiumide süsteem . </s> <s> Rahastamisega on seotud regionaalpoliitika , mille tarvis on Eestil küllaltki kopsakas summa saada . </s> <s> Ka institutsioonidel on raha loota . </s> <s> Miski muu selle rahapeatüki sisse või alla ei mahu . </s> </p>
<p> <s> Kui küsite , kas nendele valdkondadele on ka 100% kate , siis jah , on küll . </s> </p>
<p> <s> <hi rend="rasvane"> Maailm on sõjaolukorras . </hi> </s> <hi rend="rasvane"> <s> Kuivõrd mõjutab Iraagi sõda Euroopa Liidu laienemist ? </s> </hi> </p>
<p> <s> Mina küll mingit mõju ei näe . </s> <s> Meie märtsikuisel Euroopa Ülemkogul ei kõlanud mingilgi kombel hääli , et laienemine edasi lükkuks või vastupidi : hoopis ära jääks . </s> </p>
<p> <s> Võib kindlalt ütelda , et kõik toimub varem paika pandud kava kohaselt . </s> <s> Samas tuleb tunnistada , et mõnes liikmesriigis on debatte , kuidas ikkagi laieneda nii , et praegused liikmesriigid ei kannataks uute riikide liitu astumise tõttu . </s> </p>
<p> <s> Ma ei taha sugugi väita , et mingeid tagasilööke ei tule , kui kümme uustulnukat Euroopa Liidu liikmesriikideks saavad . </s> <s> Tuleb nagunii . </s> <s> See puudutab üsna mitmeid valdkondi . </s> <s> Ka välispoliitikat . </s> </p>
<p> <s> Eesti ja tema naabrite astumine liitu tekitab Euroopa Liidus tugevama idadimensiooni . </s> <s> Just teie riigid ei lase meil vaadata Venemaal toimuvasse tühja pilguga . </s> <s> Ega arengule , mis toimub Ukrainas , Valgevenes või Moldovas . </s> <s> See on minu meelest äärmiselt positiivne . </s> </p>
<p> <s> <hi rend="rasvane"> Märtsis peetud Euroopa Ülemkogu Brüsselis oli algselt kavandatud nn Lissaboni protsessi </hi> ( <hi rend="kaldkiri"> tegevuskava , kuidas EL võiks majanduskasvus 10 aastaga järele jõuda USA-le - toim </hi> ) <hi rend="rasvane"> arutamisele . </hi> </s> <hi rend="rasvane"> <s> Kas see mõte Ühendriikidele järele jõuda on ikka tegelikkuses elluviidav ? </s> </hi> </p>
<p> <s> Üldjoontes küll . </s> <s> Uuedki liikmesriigid on osalised otsuste langetamisel . </s> </p>
<p> <s> Keegi ei saa loomulikult tagada , et me jõuame USA-le järele kümne aasta jooksul . </s> <s> Kuid liikumissuunda me oma tippkohtumisel ei muutnud , nii et Lissaboni protsess on jätkuvalt jõus . </s> <s> Me tahame teha Euroopast kõige tugevama majandusbloki maailmas . </s> <s> Eeldusel , et me suudame tagada oma rahvale rahu . </s> </p>
<p> <s> <hi rend="rasvane"> Kas teie isiklikult näete probleemi nn uue ja vana Euroopa </hi> ( <hi rend="kaldkiri"> USA kaitseministri Donald Rumsfeldi väljend - toim </hi> ) <hi rend="rasvane"> vahel ? </hi> </s> </p>
<p> <s> See ei ühti minu arusaamaga Euroopast . </s> <s> Ma ei tea , mida selle “ uue ” ja “ vana ” puhul õieti silmas peeti . </s> </p>
<p> <s> Minu jaoks on oluline hoopis see , et Ateenas allkirjastatakse Euroopa Liiduga ühinemise leping . </s> <s> Ateena on sümboolne koht demonstreerimaks maailmale , et Euroopas puuduvad eraldusjooned . </s> <s> Et Euroopa on vaba konfliktidest ja sõdadest . </s> <s> Selline on minu meelest uus Euroopa . </s> </p>
<p> <s> Vanaks Euroopaks nimetan ma Ateenat . </s> <s> Just sellest linnast on saanud alguse demokraatia ja humanism . </s> </p>
<p> <s> Allkirjastades Ateenas ühinemislepingut , näitame maailmale , kui tihedalt on uus Euroopa seotud vana Euroopaga . </s> <s> Muuseas , needsamad euroopalikud väärtused on väga tähtsad ka USA-le . </s> </p>
<p> <s> <hi rend="rasvane"> Brüsseli Ülemkogul noomis Prantsusmaa president Jacques Chirac sedasama “ uut Euroopat ” Ameerika-meelsuses . </hi> </s> <hi rend="rasvane"> <s> Kuivõrd siduvad on ELi liidrite seisukohad kandidaatriikidele olukorras , kus tegelikult puudub ühtne välis- ja julgeolekupoliitka ? </s> </hi> </p>
<p> <s> Me eeldame , et uued liikmesriigid ei tegutse Euroopa Liidu huvide vastu , vaid joonduvad Euroopa ühishuvide järgi . </s> <s> Nii on alati olnud . </s> </p>
<p> <s> Pärast 16. aprilli tippkohtumist hakkavad uued liikmesriigid otsekohe Euroopa Liidu Ministrite Nõukogust osa võtma . </s> <s> Ehk teisisõnu osalevad otsuste langetamise arutelul . </s> <s> Ja ministrite nõukogus sünnivad otsused siis , kui kõik on ühte meelt . </s> <s> Vähemasti praegu on see nii . </s> </p>
<p> <s> <hi rend="rasvane"> Kõik uustulnukad on ju Vilnius 10 liikmed ehk Ameerika-meelsed . </hi> </s> <hi rend="rasvane"> <s> Miks te ikkagi tahate neid riike oma ridadesse võtta ? </s> </hi> </p>
<p> <s> Mul on selle meelsuse osas teatud kahtlusi . </s> <s> Olen rääkinud nende riikide liidritega . </s> <s> Üldmulje on see , et nende riikide vahel puudus piisav teavitamine ja nõustamine . </s> </p>
<p> <s> Teisalt saame aru , miks need riigid käitusid nii , nagu nad käitusid . </s> <s> Me anname Euroopas endale aru , et kandidaatriigid on mures NATO lepingu ratifitseerimise pärast Ameerika Ühendriikides . </s> </p>
<p> <s> NATO on prioriteet , mida me mõistame ega taha kahtluse alla seada . </s> <s> See oleks ohtlik . </s> </p>
<p> <s> Mina leian , et see käik polnud Euroopat lõhestada sooviv käitumine , mille eesmärgiks oleks olnud näidata Euroopa Liidule , et kandidaatriikidel on liikmesriikide omast erinev ilmavaade . </s> </p>
<p> <s> Ühtlasi arvan ma , et peagi oleme selle vahejuhtumi unustanud ja meil on välja töötatud süsteem , kuidas Euroopa räägib ühel häälel . </s> <s> Minu jutuajamised kandidaatriikide liidritega süvendasid veendumust , et kandidaatriigid tegelikult toetavad Eu-roopa Liidu ühtse välispoliitika väljatöötamist . </s> </p>
<p> <s> See on õigupoolest ainus õige tee , et Euroopa suudaks seista oma liikmesriikide võimalike huvide eest kolmandate riikidega . </s> </p>
<p> <s> <hi rend="rasvane"> Võin ma teha järelduse , et te olite õige nördinud , kui kaheksa NATO riiki , kellest viis ju lugupeetud Euroopa Liidu liikmesriigid , tulid välja oma USAd toetava avaldusega ? </hi> </s> </p>
<p> <s> Ma ei arva , et sellest algatusest oleks Ameerika Ühendriikidele palju abi olnud . </s> <s> Suurim tagasilöök oli tolle algatuse puhul muidugi see , et niimoodi demonstreeriti Euroopa riikide vahel valitsevat lõhet . </s> <s> See ei vii meid edasi . </s> <s> Julgen ennustada , et tulevikus nii enam ei juhtu . </s> </p>
<p> <s> <hi rend="rasvane"> Mida te arvate Saksa-Prantsuse-Belgia kaitsealgatusest </hi> ( <hi rend="kaldkiri"> 29. aprillil tuleb tippkohtumine , kus peale nimetatud kolme osaleb praegustel andmetel ka Luksemburg , vaatlejana võibolla Kreeka ja Itaalia - toim </hi> ) <hi rend="rasvane"> ? </hi> </s> </p>
<p> <s> Hinnangut sellele algatusele anda on praegu varavõitu . </s> <s> Tegemist on ju alles mõttega . </s> </p>
<p> <s> Sealjuures pole mõte uus . </s> <s> Kui liikmesriikide liikumiskiirus pole üks ja sama , siis mõned liiguvad lihtsalt kiiremini . </s> <s> Seda võib ka nimetada üha kiiremaks lähenemiseks . </s> </p>
<p> <s> Ei maksa siis imestada , kui see closer co-operation ( 'tihedam koostöö' - toim ) ka täide viiakse . </s> <s> Minu meelest ei tohi selles näha ohtu . </s> <s> Pealegi on closer co-operation avatud kõikidele liikmesriikidele . </s> </p>
<p> <s> <hi rend="rasvane"> Kui ühtne Euroopa Liit praegu ikkagi on ? </hi> </s> </p>
<p> <s> Välis- ja julgeolekupoliitika alal on koostöö põgusam kui ükskõik missuguses muus valdkonnas . </s> <s> Sellest ei tule järeldada , et kogu ühenduse töö lonkaks . </s> </p>
<p> <s> Põllumajandus ja siseturg ja tollisüsteem - need töötavad suurepäraselt . </s> <s> Õigus- ja siseküsimustes me areneme . </s> <s> See areng käib väga suure hooga . </s> <s> Kümme aastat tagasi ei osanud keegi nii jõulist integratsiooni ette kujutada . </s> </p>
<p> <s> Minu meelest tuleb laiendada ühenduse ühtse poliitika põhimõtet ka välis- ja julgeolekupoliitikale . </s> <s> Kui inimene on talvel külmumas sellepärast , et tal pole mantlit selga panna , siis inimese halvustamise asemel tuleb see talle ulatada . </s> <s> Nii et andkem inimesele mantel . </s> </p>
<p> <s> <hi rend="rasvane"> Nüüd on siis selge pilt , et Küprose puhul liitub Euroopa Liiduga vaid Küprose kreeka kogukond . </hi> </s> <hi rend="rasvane"> <s> Seega jääb türgi kogukond väljapoole Euroopa Liitu . </s> </hi> </p>
<p> <s> Praktiliselt on nii , et liitub Küprose Vabariik . </s> <s> Kuna Küprose Vabariigi valitsus ei oma kontrolli kogu riigi üle , siis Euroopa Liiduga ühineb ikkagi vaid valitsuse kontrolli all olev osa . </s> </p>
<p> <s> Sõna-sõnalt nii kirjutatakse ka Euroopa Liiduga liitumise lepingu juurde kuuluvasse protokolli . </s> <s> Sellest hetkest , kui olukord muutub , ei valmista Euroopa Liidule raskusi paati kaasata ka ülejäänud Küprose osa . </s> </p>
<p> <s> <hi rend="rasvane"> Kas Küpros teeb teile isiklikult meelehärmi ? </hi> </s> </p>
<p> <s> Jah , teeb küll . </s> <s> Ja mitte üksnes minule . </s> <s> Kõik on sügavalt nördinud . </s> </p>
<p> <s> Muide , Küpros on ka ainus asi , mis ei vastanud meie laienemisega seotud ootustele . </s> <s> Me sõlmisime lahti ja lahendasime tohutu palju poliitilisi sõlmküsimusi . </s> <s> Küpros jäi lahenduseta . </s> </p>
<p> <s> Ehkki , olgem ausad - ei olnudki ju Euroopa Liidu otsene ülesanne need kaks kogukonda kokku liita . </s> <s> See on kuulunud ja kuulub jätkuvalt ÜRO kohustuste hulka . </s> <s> ÜRO peasekretäril Kofi Annanil on vastav mandaat Küprose asjus . </s> </p>
<p> <s> Julgen siiski arvata , et Euroopa Liidu laienemisprotsess viis väga jõudsalt edasi ka Küprose taasühinemise asja . </s> </p>
<p> <s> <hi rend="rasvane"> Mis juhtub nüüd Türgiga , kes on aastakümneid Euroopa Liidu uksele koputanud ? </hi> </s> </p>
<p> <s> Türgi on Euroopa Liidu kandidaatriik . </s> <s> Me kõik ühiselt arvame , et Türgi olukord ei vasta meie poliitiliste nõudmistele . </s> <s> Sestap me ka ei pea Türgiga liitumiskõnelusi . </s> </p>
<p> <s> Poliitilised nõudmised on kõikidele ühed ja samad : riik peab vastama õigusriigi kriteeriumidele , riigis peab valitsema demokraatia , tuleb järgida inimõigusi , peab austama rahvusvähemusi . </s> </p>
<p> <s> Viimane on tuttav nõudmine Eestile , kuid sedasama peab ilma mööndusteta järgima ka Türgi . </s> </p>
<p> <s> Viimase kahe aasta vältel oleme märganud suurt edasiliikumist Türgis nii poliitiliste kui majanduskriteeriumide täitmise osas . </s> <s> Olgu öeldud , et inimõiguste vallas on kahe aastaga rohkem ära tehtud kui eelnenud aastakümnete vältel kokku . </s> <s> Töö aga pole veel lõppenud . </s> </p>
<p> <s> Ma loodan väga , et praegune Lähis-Idas valitsev olukord ei avalda Türgile negatiivset mõju . </s> <s> Euroopa Komisjon ei soovi , et Türgi hälbiks teelt , mille ta Euroopa Liitu jõudmiseks kord on valinud . </s> </p>
<p> <s> Me oleme valmis suurendama toetust Türgile . </s> <s> Ikka selle nimel , et Türgi saaks poliitilisi kriteeriume meile meelepäraselt täita . </s> </p>
<p> <s> Kas alustatakse liitumiskõnelusi või lükatakse need edasi , see selgub raportist , mille me Türgi kohta ette valmistame . </s> <s> Täna on seda raske ennustada . </s> </p>
<p> <s> <hi rend="rasvane"> Teie kohta öeldakse , nagu oleksite rohkem ratastel kui siin Brüsseli kabinetivaikuses . </hi> </s> <hi rend="rasvane"> <s> Kui mitme kilomeetri või aasta kaugusel asub Eesti Euroopa Liidu elatustasemest ? </s> </hi> </p>
<p> <s> ( <hi rend="kaldkiri"> Naerab </hi> ) Eesti pole mitte kaugemal kui vahemaa Ministrite Nõukogu ja minu kabineti vahel . </s> <s> ( <hi rend="kaldkiri"> Verheugeni kabinet asub Charlemagne'i hoones , mis paikneb nn Councili hoonest ca 200 m kaugusel - toim. </hi> ) Seega pole Eestiga meil mingeid probleeme . </s> <s> Teil läheb hästi . </s> </p>
<p> <s> <hi rend="rasvane"> Kas teid ei heiduta suur migratsioonilaine , kui kord vaesed riigid saavad Euroopa Liidu liikmeskonda - et tulevad ja võtavad teie töö ning leiva ära ? </hi> </s> </p>
<p> <s> Ei karda ma ühti . </s> <s> Kõik minu käsutuses olevad uuringud näitavad , et eeldatav migratsioon tuleb väike . </s> <s> See aga tähendab , et ohtu pole . </s> <s> Vastupidi - tööjõu liikumine püsib senistes raamides . </s> </p>
<p> <s> Ehk teisisõnu : Euroopa Liitu astumine toob kaasa veendumuse , et inimesel on kasulikum püsida kodus kui kodukoht hüljata . </s> <s> Et oma riigi majandustingimused Euroopa Liidus muutuvad aina paremaks . </s> <s> See omakorda tekitab küsimuse , miks inimene peaks parematele jahimaadele lahkuma , kui näeb , et kodused asjad liiguvad paremuse suunas . </s> </p>
<p> <s> Sedasama trendi on varemgi täheldatud . </s> <s> Mäletan , kui Portugalist , Hispaaniast ja Kreekast said Euroopa Ühenduse liikmesriigid . </s> <s> Ka siis oli väitluste keskmes migratsioon . </s> <s> Et kohe algab massiline rahvaste ränne . </s> </p>
<p> <s> Tegelikkuses oli kõik hoopis lihtsam . </s> <s> Vastupidi oodatule jäid tollaste uute liikmesriikide kodanikud koju . </s> <s> Veelgi enam , ka need portugallased , hispaanlased ja kreeklased , kes võõrsil töötasid , pöördusid koju tagasi . </s> </p>
<p> <s> Võibolla puudutab isikute vaba liikumine teatud riike . </s> <s> Nende kaitseks on meil välja töötatud üleminekuajad kestusega kuni seitse aastat . </s> <s> Mitte et seda minu meelest väga vaja oleks , aga avaliku arvamuse jaoks on see oluline samm . </s> </p>
<p> <s> <hi rend="rasvane"> Kuid kandidaatriikide poolt vaadates on selline üleminekuaeg ikkagi üpris ahistav . </hi> </s> <hi rend="rasvane"> <s> Seda enam , et isikute vaba liikumine on üks neljast Euroopa Liidu põhivabadusest ... </s> </hi> </p>
<p> <s> Mina ei arva , et uusi liikmesriike sellega ahistataks . </s> <s> Alternatiiv oleks ju see , et 2004. aasta asemel saab Eesti Euroopa Liidu liikmeks millalgi määramata tulevikus , näiteks alles aastal 2015. </s> </p>
<p> <s> Üleminekuperioodide nõue on olnud tungiv just kandidaatriikide poolt . </s> <s> Nii on Eestil väga pikk üleminekuaeg energia valdkonnas . </s> </p>
<p> <s> Laienemine on aga kahesuunaline tee . </s> <s> Ka liikmesriikidel on õigus teatud valdkondades sarnaselt kandidaatriikidega nõuda üleminekuaega . </s> <s> Muide , liikmesriigid on küsinud endale üleminekuaega väga-väga mõõdukalt . </s> </p>
<p> <s> Kui Poola ühelt poolt pole nõus , et isikute vaba liikumine on mõned aastad üleminekuajaga takistatud , siis teiselt poolt on ta nõudnud endale kapitali liikumise osas neile meelepärast üleminekuaega . </s> </p>
<p> <s> Üks asi nõuab küll allakriipsutamist . </s> <s> Nimelt on mulle vastuvõtmatu mõte , kui kandidaatriike peetakse Euroopa Liidu niinimetatud teise klassi liikmesriikideks . </s> </p>
<p> <s> <hi rend="rasvane"> On välja arvutatud , kui kallis tegelikult on Euroopa Liidu laienemine : 66 eurot eurooplase kohta . </hi> </s> <hi rend="rasvane"> <s> Ehk nagu üks väga korralik õhtusöök restoranis . </s> <s> Kuidas teile selline võrdlus meeldib ? </s> </hi> </p>
<p> <s> Mulle selline kalkulatsioon ei meeldi . </s> <s> Kui Euroopa integratsiooni idee taandatakse pelgaks rahaülekandeks , siis on midagi tõeliselt viltu . </s> <s> Raha on küll oluline , kuid see on siiski vaid üks Euroopa solidaarsuse väljendusvahendeist . </s> <s> Raha on ainult vahend . </s> </p>
<p> <s> Majandusareng lubab uute liikmesriikide kodanikel end paremini tunda . </s> <s> Euroopa puhul on rahast veel tähtsamad aga demokraatia , stabiilsus , rahu . </s> </p>
<p> <s> <hi rend="rasvane"> Mida ütlete selle kohta , et Euroopa kodanikest vaid 1% väidab teadvat , mida õigupoolest tähendab Euroopa Liidu laienemine ? </hi> </s> </p>
<p> <s> See tõik teeb muret . </s> <s> Me peame inimesi rohkem teavitama . </s> <s> Me oleme püüdnud anda endast kõik , et inimesed laienemise mõttest aru saaksid . </s> <s> Ju siis peab veel rohkem püüdma . </s> </p>
<p> <s> Ent samas ei ole ma veendunud , et kodanikud tunnistaksid end kursis olevaks , kui küsitaks sama küsimus Euroopa Liidu sise- ja õigusasjade või teaduse kohta . </s> </p>
<p> <s> <hi rend="rasvane"> Mis juhtub siis , kui Eesti ütleb 14. septembril “ ei ” ELile ? </hi> </s> </p>
<p> <s> Ma ei soovi spekuleerida , mis siis juhtub . </s> <s> Seda enam , et ma ei oota negatiivset tulemust . </s> </p>
<p> <s> Euroopa Liit on iseseisvatest riikidest koosnev organisatsioon . </s> <s> Otsuse langetamine toimub rahva osavõtul . </s> <s> Me küll kahetseme , aga samas kiidame heaks demokraatlikul teel sündinud otsuse . </s> <s> Euroopa Liit ei saada vägesid Eestisse ega kehtesta majandussanktsioone . </s> </p>
<p> <s> Pärast seda - teie pakutud negatiivset tulemust - ütleb Eesti parlament , mida Eesti rahvas Euroopa Liidult edaspidi ootab . </s> <s> Mitte vastupidi . </s> </p>
<p> <s> <hi rend="rasvane"> Kui kõik läheb nii nagu ootuspärane , siis tuleb tunnistada tõsiasja , et teie , Günter Verheugen , olete ajalooraamatusse kuldtähtedega kirjutatud kui esimene mees , kes ühendas Euroopa rahumeelselt . </hi> </s> <hi rend="rasvane"> <s> Kuidas teile meeldib selline roll ? </s> </hi> </p>
<p> <s> See pole päris tõsi . </s> <s> Euroopa laienemine algas varem , kui minust laienemisvolinik sai . </s> <s> Liitumiskõnelused algasid kevadel 1998 ehk poolteist aastat enne minu ametisse asumist . </s> </p>
<p> <s> Nii et volinikust sõltub küll palju , kuid nii-öelda laienemisarhitekti au ma siiski enesele ei võtaks . </s> <s> Ma arvan , et väga auväärset rolli mängivad tulevaste liikmesriikide kodanikud . </s> <s> Just kandidaatriikide kodanikud võtsid omaks majanduslike reformide mõtte . </s> <s> See aga tähendab uusi suhteid nii majanduses ja poliitikas kui ka sotsiaal- ja kultuurisfääris , kogu senise elu ümberkorraldamist . </s> </p>
<p> <s> Õieti on laienemine toimunud nii lühikese aja vältel ! </s> <s> See kõik on kandidaatriikide kodanikelt nõudnud suurt vaprust kuni kannatusteni välja . </s> <s> Nii et kõige tähtsamad on teie inimesed , mitte mina . </s> </p>
<p> <s> Küll aga olen ülimalt uhke , et mul on au osaleda selles Euroopa ajaloo seisukohalt nii tähtsas protsessis . </s> </p>
<p> <s> <hi rend="rasvane"> Marianne Mikko , Brüssel-Tallinn , märts 2003 </hi> </s> </p></div3>
          <div3 type="artikkel"><head> Linnud ja liblikad lumevaevas </head>
<p> <s> <hi rend="kaldkiri"> 10.04.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Põhja- ja Lääne-Eestis tuli lumi rändlinde ja liblikaid kimbutama , aga Kesk-Eestis Imaveres polnud nädala esimesel poolel lumeraasugi </hi> </s> </p>
<p> <s> “ Hätta on sattunud linnud , kusjuures nad ei karda niivõrd külma kui just toidupuudust , ” ütles Imavere jahimees Mati Hõbemägi , kelle jahiseltsi loomade söötmisplatse sageli ka linnud kasutavad . </s> </p>
<p> <s> Ornitoloog Eve Mägi soovitas , et inimesed võiksid tee ääres , heinamaal või lihtsalt kodu lähedal lund ära lükata , et hädas lindudel oleks , kuhu maanduda - näiteks Sõrves ja Häädemeestel tõdesid linnuvaatlejad rändlindude suurt tagasirännet , kusjuures parved kogunevad teedele , kui mujal lumevaba maad ei leidu . </s> </p>
<p> <s> “ Kõige rohkem kannatavad lõoke , kiivitaja , kuldnokk ja musträstas , ” ütles Mägi . </s> </p>
<p> <s> Üksikud toonekured või haigrud , kes rändel juba siia jõudnud , saavad Mägi sõnul lumega paremini hakkama . </s> <s> “ Haigrud jäävad Eestisse tihti ka talvituma . </s> <s> Suurel linnul on tugev nokk ja ta saab toitu paremini kätte . ” </s> </p>
<p> <s> Ka hakkas vähemalt Raplamaal , mis samuti suure lume tsooni jäi , põldudele tekkima lumevabasid laike , ja kui uut lumetormi peale ei tule , võivad linnud varsti vabamalt hingata . </s> <s> Samas on ilmajaam ennustanud just uusi tuiske ja lumesadu . </s> </p>
<p> <s> Siin-seal juba nähtud kirjude koerliblikate ja kollaste lapsulibli-kate kohta ütles putukaökoloog Tiit Teder , et paljud neist pääsevad , aga osa on saanud ilmselt ka otsa . </s> </p>
<p> <s> Liblikad ja näiteks kärbsed võisid lume ja külma eest enamasti uuesti kusagile peitu pugeda . </s> <s> “ Kui külm jääb lühiajaliseks , ei juhtu nendega midagi . </s> <s> Ka oli talvisest puhkeseisundist väljuda jõudnuid üsna vähe . </s> <s> Nende jaoks , kes välja ei jõudnud tulla , on talv lihtsalt natuke pikem , ” ütles Teder . </s> </p>
<p> <s> Metsloomadele jahimees Mati Hõbemägi lund ohtlikuks ei pea : “ Kohev lumi pole metskitsele ohtlik nagu kõva lumekoorik . </s> <s> Hiljuti sündinud või veel sündimas metsseapõrsad aga elavad emise hoole all hästi . ” </s> </p>
<p> <s> Et aga loomad aktiivselt liikumas on , võib Hõbemägi küll kinnitada : Imavere kandis korraks maha tulnud lumi reetis kolme hiljuti ärganud karu , kahe hundi , ilvese ja kolmesaja metssea jäljed . </s> </p>
<p> <s> Ornitoloogiaühing teatab , et ootamatult maha sadanud paks lumi muutis lindude olukorra katastroofiliseks . </s> <s> Hulgaliselt kohale saabunud rändlinnud nõrkevad , kui nad lume alt toitu kätte ei saa . </s> </p>
<p> <s> Paljud linnud on asunud tagasiteele , aga ei pruugi kurnatuse tõttu mereni jõuda . </s> <s> Nad otsivad toitu ja sooja kõikvõimalikest lumevabadest kohtadest , sealhulgas maanteedelt . </s> </p>
<p> <s> Ornitoloogiaühing kutsub kõiki autojuhte üles ettevaatusele ja väiksemale kiirusele , et massiliselt teedele kogunenud linnud jõuaksid sealt lahkuda . </s> <s> Samuti tasuks avada lautade ja kõrvalhoonete uksi , et linnud saaksid sinna varju minna . </s> <s> Kindlasti tuleks söögimajad toiduga täita ja kui võimalik , viia põldudele vilja või viljajääke . </s> </p>
<p> <s> Ühing soovitab silma peal hoida koertel-kassidel , kes võivad väsinud linde kimbutada . </s> </p></div3>
          <div3 type="artikkel"><head> Lapsed jäid koolipiimast ilma </head>
<p> <s> <hi rend="kaldkiri"> 10.04.2003 Helena Eenmaa Sulev Oll </hi> </s> </p>
<p> <s> <hi rend="rasvane"> Kuna 35 omavalitsusel jäi koolipiimatoetuse aruanne õigel ajal esitamata , on seal algklasside õpilased tasuta piimast ilma </hi> </s> </p>
<p> <s> “ Ah sa kurat ! ” kostab Puurmani valla Saduküla põhikooli direktor Raivo Põldaru , kui Maalehelt kuuleb , et tema kooli lapsed neljandal õppeveerandil koolipiimatoetusest ilma jäävad - valla raamatupidaja ei esitanud Põllumajanduse Registrite ja Informatsiooni Ametile ( PRIA ) koolipiimatoetuse aruannet . </s> <s> “ Ei tea , kas nad kavatsesid selle asja vaikselt valla taskust lahendada või ? ” </s> </p>
<p> <s> Peale Puurmani on toetusest ilma jäävaid omavalitsusi veel 34. </s> <s> Põhjus , miks vallavalitsuste ja ühe linnavalitsuse aruanne 3. märtsil PRIA laual polnud , on inimlik : ununes lihtsalt ära . </s> <s> “ Pearaamatupidaja käis , põsk paistes , arsti vahet , ” sõnab Puurmani vallavanem Rein Paap selgituseks , miks nende valla 103 alglasside õpilast koolipiimatoetusest ilma jääb . </s> </p>
<p> <s> Vallavanem lubab , et lapsed piimatoodetest ilma ei jää , nende eest maksab kas või raamatupidaja ise - summa on 6000 krooni ringis . </s> <s> “ Olen jama sees , ” tunnistab raamatupidaja . </s> </p>
<p> <s> Ka Võrumaal Varstus jäi raamatupidaja haigeks ja 79 õpilast piimarahast ilma . </s> <s> “ Kui tööl oleks olnud , siis ehk oleks tulnud meelde seda teha , ” kostab Varstu valla pearaamatupidaja Kaja Juhanson . </s> </p>
<p> <s> Kõo raamatupidaja Anu Lõhmus põhjendab unustamist sellega , et ta arvas laste koolivaheaja , mille lõpuks andmed esitada tuli , kauem kestvat . </s> <s> Veel ajas teda segadusse PRIA uuendus , et koolipiimatoetuse kasutamise kohta ei pea enam üldistest toitlustuskuludest eraldi arvestust pidama . </s> <s> “ Mis aruannet me esitame , kui arvestust pidama ei pea ? ” küsib Lõhmus . </s> </p>
<p> <s> Ka eelmistel toetusejagamise kordadel on olnud ilmajääjaid , kuid mitte kunagi nii palju . </s> <s> Raamets arvab põhjuse peituvat selles , et see kord ei tuletanud PRIA tähtaja kukkumist meelde . </s> <s> “ Toetusi on antud juba kaks aastat . </s> <s> Meie meelest peaks see juba nii juurdunud küll olema , et ilma meelde tuletamata saaks . ” </s> </p>
<p> <s> Kolmeteistkümnele paberid õigeaegselt esitamata jätnud omavalitsusele tuli PRIA siiski vastu ja lubas toetust . </s> <s> Näiteks Rannu vallas tühjendab postiauto postkaste ajal , mis lubas aruandel sihtpunkti jõuda päev hiljem . </s> <s> Ka omavalitsuste ühinemine oli üks põhjus , mida PRIA mõjuvaks luges . </s> </p>
<p> <s> Raamets paneb siiski südamele , et aruanded kohe pärast teise veerandi lõppu esitatud saaksid . </s> <s> Ka ei taha ta rohkem vabandatavaid põhjusi loetleda , sest siis võivad lohakad vallad neid ära kasutada . </s> <s> “ Kõo vald juba küsis meilt , et mis see mõjuv põhjus siis on ” . </s> <s> Vallas oleks piimatoetus pidanud minema 41 lapsele . </s> </p>
<p> <s> Neid koole , kes selle veerandi koolipiimatoetusest toetuse vale kasutamise pärast ilma jäid , on kolm . </s> <s> Viitka algkool Vastseliina vallas ostis vale rasvasisaldusega tooteid . </s> <s> Ingliste lasteaed-algkool Kehtna vallas ostis lubamatut kohupiima , Kehtna põhikool samanimelises vallas lubamatut kohupiimakreemi . </s> </p>
<p> <s> <hi rend="rasvane"> Toetuseta jäänud vallad </hi> Ahja , Are , Emmaste , Harku , Illuka , Juuru , Kadrina , Kasepää , Kõo , Kõrgessaare , Laimjala , Lasva , Lümanda , Mikitamäe , Noarootsi , Padise , Paide , Paikuse , Palamuse , Peipsiääre , Pihtla , Puurmani , Räpina , Sangaste , Saue , Surju , Suure-Jaani , Sõmerpalu , Tahkuranna , Tudulinna , Varstu , Vastse-Kuuste , Veriora , Viiratsi , Õru . </s> </p>
<p> <s> <hi rend="kaldkiri"> Allikas : PRIA </hi> </s> </p></div3>
          <div3 type="artikkel"><head> Algab Tammsaare aeg </head>
<p> <s> <hi rend="kaldkiri"> 10.04.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Põllumajandusministriks saav rahvaliitlane Tiit Tammsaar tõi küll hiljuti teravalt välja seakasvatajate probleemid , pole aga ise enam seakasvataja </hi> </s> </p>
<p> <s> Toompeal neli aastat riigikaitsekomisjoni juhtinud Tiit Tammsaar lubas protestiks madalate kokkuostuhindade vastu oma Raplamaal asuva 3000 seaga Kaiu farmi maha müüa . </s> <s> Tänaseks ongi Kaiu LT OÜ seakasvatusfirma väljaostuõigusega rendile antud ja mees võib ministritooli puhaste kätega vastu võtta . </s> </p>
<p> <s> “ Vähemalt keegi ei saa mind nüüd süüdistada , et seakasvataja Tammsaar läheb ministeeriumi oma asja ajama , sest sigu mul enam ei ole , ” ütleb uus põlluminister . </s> <s> Küll on Tammsaare osalusega Kaiu LT-l 450pealine piimakari ja kasutuses 1500 ha maad . </s> </p>
<p> <s> Seni pole poliitikukarjäär põllumajandustootmist Kaius takistanud . </s> <s> Üle-eelmise RK koosseisus juhtis 1975. aastal EPA insener-mehhaaniku diplomiga lõpetanud Tammsaar EME fraktsiooni ja oli nn tollisõja öölahingute üks eestvõitlejaid . </s> </p>
<p> <s> Eelmise RK riigikaitsekomisjoni esimehena rõhutab ta toidutootmise strateegilisust : “ Eesti suutlikkus ise oma rahvale toiduvarusid toota on riigikaitse küsimus . </s> <s> Aga praegu veetakse sisse ka niisugust toitu , mida Eesti talumees oleks ise võinud suuremas mahus toota . ” </s> </p>
<p> <s> Kõige suuremaks veaks põllumajanduses peab ta seda , et erastamise käigus lahutati töötlev tööstus tootjast . </s> </p>
<p> <s> “ Liha- ja piimakombinaadid müüdi eraldi ja tootja jäi eraldi . </s> <s> Nüüd valitseb meie lihaturgu Soome talupidajate firma Ruokatalo . </s> <s> Nende tugevus ongi see , et nende käes on nii tooraine tootmine kui ka töötlemine , ” ütleb uus minister . </s> <s> “ Praegu saavad sealiha tootmisega tegelda eelkõige need , kel on kas jõusöödatehas või töötlemine . </s> <s> Lihakombinaadid ostavad sigalaid üles . </s> <s> Ka Kaiu seafarmi rentis üks jõusöödatehas . ” </s> </p>
<p> <s> <hi rend="rasvane"> Kas seakasvatajatel on põhjust rõõmustada , et just teie põllumajandusministriks saate ? </hi> </s> </p>
<p> <s> Loomulikult tunnen ma nende muret . </s> <s> On häbiväärne , et Eesti seakasvataja peab virelema niisuguses moonutatud turukonkurentsis . </s> </p>
<p> <s> Põllumajandus traditsioonilises mõttes on taasiseseisvuse aja jooksul alla surutud . </s> <s> Praegu saame rääkida ainult 300 000 seast ja 100 000-110 000 lüpsilehmast . </s> <s> Ultraliberaalne vabaturumajandus on teinud Eesti põllumajanduse selliseks , nagu ta täna on . </s> </p>
<p> <s> <hi rend="rasvane"> Mida teie meelest eelmine minister jättis tegemata või kahe silma vahele , et seakasvatus on sellises seisus ? </hi> </s> </p>
<p> <s> Ma arvan , et Jaanus Marrandi ei saanudki siin eriti midagi ära teha . </s> <s> Langus oli kiire ja hakkas järsult ilmnema juba möödunud aasta lõpul . </s> </p>
<p> <s> Kahjuks valitsusjuht Siim Kallas ei võtnud Põllumajandus-Kaubanduskoja appihüüdeid kuulda , ehkki püüdsime eelmise aasta riigieelarve arutelul seakasvatuse madalseisu valitsusele selgeks teha . </s> </p>
<p> <s> Meid ei võetudki jutule , seda peeti teisejärguliseks või marginaalseks küsimuseks . </s> <s> Praegu saavad hulgiostjad sealiha juba 13 krooniga lihakeha kilost . </s> <s> Tõenäoliselt on see üks madalamaid hindu Eesti Vabariigi ajaloos . </s> <s> See on ju Poola sealiha hind , kes ekspordisubsiidiumiga paiskab liha Baltikumi turule . </s> </p>
<p> <s> Lätlased , leedulased ja tšehhid võitlevad selle vastu . </s> <s> Meie oleme kahjuks jäänud sabassörkijaks . </s> <s> Ma ei tea , kas lahkuv minister jõuab seda lahendada , aga ta tegeleb sellega . </s> <s> Iga nädal on väga tähtis . </s> </p>
<p> <s> <hi rend="rasvane"> Mis on kolme erakonna koalitsioonileppes põllumehele kõige olulisem ? </hi> </s> </p>
<p> <s> Mul on hea meel , et ELi liitumislepinguga lubatud 55% toetuste määr on tootjale tagatud . </s> <s> See tähendab , et põllumajandustootja hakkab saama otsetoetusi 25% , millele lisandub 15% struktuurifondidest ja 15% riigieelarvest . </s> </p>
<p> <s> Üks põhjusi , miks ma soostusin põllumajandusministri ametiga , oli just see tingimus , et 55% toetuste määr koalitsioonileppesse kirjutataks . </s> <s> Siis on üldse lootust , et maaelu edasi areneks . </s> </p>
<p> <s> Miskipärast arvatakse , et ELis hakkab kullavihm põllumeest uputama ja et põllumees läheb rikkaks . </s> <s> Tuletan veel kord meelde : kui me ELi liikmeks saame , on meie toetuste tase natuke üle poole ELi praeguste liikmete tasemest . </s> <s> Kus see võrdsus siin on ja kust see kullavihm võiks tulla ? </s> </p>
<p> <s> Euroopa Liit on reformimas oma ühtset põllumajanduspoliitikat ( CAP ) , sest toetuste osa on ligi pool ELi eelarvest . </s> <s> Teatavasti tahetakse tulevikus siduda tootmine lahti otsetoetustest . </s> <s> Nii et sõltumata sellest , kui palju te künnate-külvate , lüpsate või talitate , toetuste tase jääb tulevikus samaks . </s> </p>
<p> <s> Kui meie põllumajandustoetused oleksid jäänudki 25% peale , siis toetuste lahtisidumisel jõuaksime vaid Euroopa tagahoovi . </s> <s> Aga nüüd on meil ikka väike šanss , et tõesti suudame tõusta selle taseme 55% pealt ka kõrgemale . </s> <s> Siis on meil lootus , et Eesti põllumees jääb ellu ka Euroopa turul . </s> </p>
<p> <s> <hi rend="rasvane"> Mis on teie esimene tegu uue põllumajandusministrina ? </hi> </s> </p>
<p> <s> Ma arvan , et seakasvatajate probleemidele lahenduse leidmine on üks kiiremaid asju . </s> <s> Kiiret lahendust vajab aga kas või see , et praegu ei saa Vene traktoreid Eestisse tuua . </s> </p>
<p> <s> Laiem temaatika on seotud Euroopa Liitu minekuga . </s> <s> Kui kõik läheb hästi , siis 1. mail 2004 oleme ELi täisliikmed ja selles valdkonnas on töid-tegemisi kindlasti palju . </s> <s> Tuleb saavutada ELi lepingu järgi see maksimum , mis meie maaelule toetuste osas on võimalik saada . </s> </p>
<p> <s> Ministrina pean väga oluliseks vastuolude vähendamist tootjate endi vahel . </s> <s> Siiani on paljud tootjaid poliitiliselt teineteisele vastandunud . </s> <s> Meid on nii vähe , et oleks aeg see lahterdamine suurteks , väikesteks ja keskmisteks lõpetada . </s> <s> Me tõepoolest peaksime koonduma , sest ELis esindame Eesti tootjaid . </s> </p>
<p> <s> <hi rend="rasvane"> Olite Riigikogus mitu aastat riigikaitsekomisjoni esimees . </hi> </s> <hi rend="rasvane"> <s> Mida sellest ametist on teil ministrina üle võtta ? </s> </hi> </p>
<p> <s> Arvan , et minu põllumajandusharidus tuli komisjoni esimehe tööle kasuks . </s> <s> Kes siis seda riiki kaitseb , kui mitte kõige suurem relvastatud jõud - Kaitseliit . </s> </p>
<p> <s> Aga Kaitseliidu moodustavad väga suures osas ju maal elavad inimesed , ka needsamad põllupidajad-väikeettevõtjad . </s> <s> Kui inimene usaldab riiki , siis ta tuleb ka riiki kaitsma . </s> <s> See on minu meelest väga tähtis osa kaitsepoliitikast . </s> </p>
<p> <s> Praeguses koalitsioonileppes on küsimus Kaitseliidust väga konkreetselt välja kirjutatud . </s> <s> Meie riigikaitse üks postulaate on totaalkaitse ja territoriaalkaitse . </s> <s> Ja teine asi , mis on ka koalitsioonileppes sees : suund on võetud sellele , et Eesti riik peab ise toitma oma rahva - see on riigikaitseline , julgeolekupoliitiline küsimus . </s> </p>
<p> <s> Üks endast lugu pidav riik peab suutma oma rahvast toita . </s> <s> Ei aita NATO abist , oma toiduvarusid peab ikka riik ise olema suuteline moodustama . </s> </p>
<p> <s> Praegu aga tuuakse ligikaudu 6 miljardi krooni eest Eestisse toitu sisse - jahu , piima-lihatooteid . </s> <s> Tuletagem meelde : suur osa veetakse sisse neid toiduaineid , mida Eesti talumees oleks ise võinud suuremas mahus toota . </s> </p>
<p> <s> <hi rend="rasvane"> Kas olete see põlluminister , kes viib järgmise aasta mais maarahva ELi ? </hi> </s> </p>
<p> <s> See pole eesmärk omaette , aga esimene väike verstapost võiks olla küll . </s> <s> Ma usun , et see valitsus peaks ikkagi nii kaua kestma . </s> </p>
<p> <s> Peaministri volitused saanud Juhan Parts ütles oma kõnes , et ta tuleb ikka valitsema neljaks aastaks . </s> </p>
<p> <s> <hi rend="rasvane"> Mille poolest läheb maainimese elu ELis paremaks ? </hi> </s> </p>
<p> <s> Põllumehel pole muid valikuid . </s> <s> Tänasest riigieelarvest ei suudeta nii palju raha leida , et maaelu tervikuna edeneks . </s> <s> ELi astumine võimaldab saada suuri toetusi läbi eri programmide . </s> <s> See eeldab muidugi ka Eesti poolset kaasfinantseerimist . </s> </p>
<p> <s> Kui Eesti suudab Euroopa raha vastu võtta , siis on lootust , et meie maaelu säilib ja võib veidi paremaks muutuda . </s> </p>
<p> <s> <hi rend="rasvane"> Valitsuse koosseis : </hi> Peaminister - Juhan Parts Haridus- ja teadusminister - Toivo Maimets Justiitsminister - Ken-Marti Vaher Kaitseminister - Margus Hanson Keskkonnaminister - Villu Reiljan Kultuuriminister - Urmas Paet Majandus- ja kommunikatsiooniminister - Meelis Atonen Põllumajandusminister - Tiit Tammsaar Rahandusminister - Tõnis Palts Siseminister - Margus Leivo Sotsiaalminister - Marko Pomerants Välisminister - Kristiina Ojuland Minister - Jaan Õunapuu Minister - Paul-Eerik Rummo </s> </p>
<p> <s> <hi rend="rasvane"> Valitsus-koalitsiooni kümme põhiteesi : </hi> • Igale lapsele hea haridus • Turvalisus suuremaks , karistused karmimaks • Maksukoormus väiksemaks • Tervishoid tõhusamaks • Pensionid kõrgemaks , allpool vaesuspiiri lastega pered toimetulevaks • Riigikokku piirkondades enim hääli saanud kandidaadid , president otsevalitavaks • Toetus maaelule , ühissõidukite doteerimine • Kaitstavate metsade pindala suurendamine , loodushariduse osakaalu tõus riigi rahastatavas hariduses • Riigi kaitsevõime tõstmine • Eesti kultuuri arendamine <hi rend="kaldkiri"> Allikas : Juhan Partsi kõne Riigikogus </hi> </s> </p></div3>
          <div3 type="artikkel"><head> Ene Ergma läks Toompeale , knopka kaasas </head>
<p> <s> <hi rend="kaldkiri"> 10.04.2003 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Eesti ainus naisakadeemik astrofüüsikaprofessor Ene Ergma saadeti Riigikogu tööd ohjama omapäraste kingitustega </hi> </s> </p>
<p> <s> Tartu ülikooli füüsikud saatsid kolleeg Ene Ergma kõrgesse riigiametisse isevärki kingitustega . </s> <s> “ Kunstnik Maria Noorvälja keraamiline lind meenutab nii Toompeal istuvat emalindu kui ka Tartusse maha jäetud linnupoegi , ” muheleb füüsikaosakonna juhataja professor Risto Tammelo . </s> <s> Savilinnust saab ka vile välja meelitada . </s> <s> Et vanad kolleegid teaks appi tõtata . </s> </p>
<p> <s> Praktiline väärtus on teiselgi kingitusel , kopsakal knopkal . </s> <s> “ Ene paneb selle õhtuti toolile , et hommikul jälle meelde tuleksime , ” lausub Tammelo ja lubab Ergmal rõhknaela päeval omatahtsi kasutada . </s> </p>
<p> <s> Kohtume Ene Ergmaga Tartu ülikooli füüsikahoones . </s> <s> Viiendat päeva Riigikogu juhtiv Ergma on kodulinnas asju ajamas . </s> <s> Astrofüüsikaprofessori tillukeses tööruumis on paberi- ja raamatukuhjad . </s> <s> Seinal plakat , mis kutsub loengule tähemaailma saladustest . </s> <s> Lektoriks Ene Ergma , loengupaigaks Moskva , aasta 1978. </s> </p>
<p> <s> Teleriekraanil erkrohelises kostüümis nähtud spiiker on sportlikult riides ja tossudes . </s> <s> “ See on minu tõeline nägu , ” naerab ta nakatavalt . </s> </p>
<p> <s> <hi rend="rasvane"> Toompea rahvale lähemale </hi> </s> </p>
<p> <s> Ergma on sõiduvees , tunneb end vabalt , räägib siiralt ega hoia emotsioone vaka all : “ Ma ei võta end pühakuna , et olen nüüd marmorisse raiutud . </s> <s> Olen alati suutnud enda üle ironiseerida . ” </s> </p>
<p> <s> Poliitikukarjääri esimestel hetkedel on Ergma vanu tegijaid šokeerinud teatega , et hakkab elama teaduste akadeemia külalistetoas ja loobub luksusautost . </s> <s> “ See pole tuba , vaid väike külaliskorter , asub viie minuti kaugusel lossist , ” täpsustab täppisteadlane Ergma . </s> </p>
<p> <s> Kallist ametiautost loobumise suhtes pole ta aga enam kindel . </s> <s> Kuigi siiani sõitis ta Tallinna vahet bussiga , ei õnnestu samas stiilis jätkata . </s> <s> Ametikohaga kaasnevad esinduskohustused . </s> </p>
<p> <s> “ Nii nagu ei minda presidendi vastuvõtule džiinides , ei saa ma ka välissaadikuid vastu võtta igas riietuses , ” sõnab Ergma . </s> <s> “ Pean järgima teatud mängureegleid . </s> <s> On imelik , kui nõunik sõidab Mersuga . </s> <s> Aga kui etikett nõuab , peab Riigikogu esimees seda kasutama . </s> <s> Ma ei häbene öelda , et võtan etiketi õppimiseks kursuse . ” </s> </p>
<p> <s> Aga miks ikkagi meeldib noore vaese riigi ametimeestel elada Vene bojaaride kombel ? </s> <s> “ Kas mäletate Berjozka poode ? ” küsib Ergma vastu . </s> <s> “ Kui tähtsad olid inimesed , kes sealt osta said ! </s> <s> Nüüd saab igaüks poest , mida tahab . </s> <s> Aga kalli auto peal ei saa kõik end näidata . ” </s> </p>
<p> <s> Ergma leiab , et Riigikogu maine peab tõusma . </s> <s> Praegu elab Toompea oma elu . </s> <s> Poliitikud suhtlevad valijatega vaid iga nelja aasta tagant . </s> </p>
<p> <s> Kuid saadikud peaksid pidevalt ringi käima ja kuulama , mis toimub . </s> <s> Kohe ei suuda seda muuta , aga peab püüdma sinnapoole , et tekib ühtne riik , et inimesi kuulataks ja tekiks õiglustunne . </s> </p>
<p> <s> Lõhe ei jookse mitte ainult poliitikute ja rahva vahel . </s> <s> On ju rahvaski murenenud esimesse ja teise Eestisse . </s> <s> Kuidas seda vahet vähendada ? </s> </p>
<p> <s> Noorpoliitik Ergma ei lasku ilukõnedesse . </s> <s> “ Meie programmis on maksuvaba miinimumi tõstmine . </s> <s> Kuid me peame suutma luua ka lisaväärtusi . </s> <s> Kui me majandust käima ei saa , asi ei paranegi . </s> <s> Vahe on suur ka maa ja linna vahel . </s> <s> Ühinemine ELiga peaks maaelule siiski tõuke andma . ” </s> </p>
<p> <s> Ergma arvates on kolme R-i koalitsiooni tugevuseks ühelt poolt kogemus , teisalt aga noorus . </s> <s> “ See võib kokku anda suure efekti . </s> <s> Põhiline , et me oma sisemist telge ei kaotaks . </s> <s> See on väga raske , meil ollakse valmis kohe sabast kinni hakkama . ” </s> </p>
<p> <s> Siiski ei tunne ta hirmu . </s> <s> “ Kui tahad midagi ära teha , pead ise proovima . </s> <s> Palju mõtlevaid inimesi on poliitikasse tulnud . </s> <s> Ühiskondliku kokkuleppe idee võikski olla seotud haridusega . </s> <s> Nii nagu erakonnad leppisid kokku anda 2% kaitsekulutustele , võiksime kokku leppida ka hariduse osas . ” </s> </p>
<p> <s> <hi rend="rasvane"> Elu pole vaid lillepidu </hi> </s> </p>
<p> <s> Riigikogu liikme professor Peeter Tulviste arvates läkski Ergma Toompeale selleks , et poliitikutele selgeks teha teaduse finantseerimise vajadus . </s> <s> “ Uuel iseseisvusajal on olnud vastastikust mõistmist vähe . </s> <s> Poliitikud pole kuidagi tahtnud aru saada , et teadlased ei võitle mitte oma palkade pärast , vaid seetõttu , et näevad teadusmahukas tootmises Eesti ainsat majanduslikku perspektiivi , ” kõneleb Tulviste , kes on Ergma kõrval teine Eesti TA asepresident . </s> </p>
<p> <s> Rektorikogemusega Tulviste teab sedagi , et Ergma teadlasekarjääril on nüüd kriips peal . </s> <s> “ Aga ega tänapäeva maailmas olegi enam nii , et õpid ühe asja nooruspõlves selgeks ja tegeled vaid sellega . </s> <s> On ju hulk ametikohti , millest lapsena ei osanud undki näha , sest oma riiki polnud , ” lohutab ta . </s> </p>
<p> <s> Ene Ergma astus Res Publicasse täna täpselt aasta tagasi . </s> <s> Riigikogu valimistel kogus Tartus ligi tuhat häält ja lootis , et teeb uue töö kõrvalt veel teadustki . </s> </p>
<p> <s> Kuid märtsi viimase neljapäeva õhtul kell kümme helises telefon . </s> <s> Mõtlemiseks jäeti tund . </s> <s> “ Helistasin parimatele sõpradele . </s> <s> Nad ütlesid : mis sa ikka küsid , oled enda jaoks juba otsustanud . </s> <s> Olen kiire otsustaja ega armasta ette mõelda , mis juhtub , ” kõneleb Ergma . </s> </p>
<p> <s> “ Ergma on oivaline valik , see kinnitab , et Res Publica polegi ainult poistepartei , ” tunnustab erakonna vaimne isa Rein Taagepera , kes muretsenud naiste vähesuse üle oma parteis . </s> </p>
<p> <s> Kiire otsustaja Ergma on elus ka vastu näppe saanud . </s> <s> 18aastaselt ei saanud Viljandist tulnud neiu Moskvasse plasmafüüsikat õppima . </s> <s> Eestile oli üks koht , kandideeris 15 inimest , nende seas ka parteiliider Käbini poeg . </s> </p>
<p> <s> Ergma oli löödud , mõtles , et ei lähegi õppima . </s> <s> Astus siiski Tartu ülikooli . </s> <s> Kahe aasta pärast puhusid astrofüüsika tuuled . </s> <s> Moskva ülikooli uks avanes . </s> </p>
<p> <s> “ Selgus , et just seda ma vajasin . </s> <s> Iga kord , kui saad lüüa , võib asjast ka kasu olla , ” on Ergma nüüd veendunud . </s> <s> Nii oli ka siis , kui ta kandideeris esimese naisena füüsika-keemiateaduskonna dekaaniks . </s> <s> Ebaõnnestunult . </s> <s> Kuid pärast kutsuti Eesti teadusfondi nõukogu esinaiseks . </s> </p>
<p> <s> “ Spiikrikoha võtsin ka seepärast vastu , et naisi julgustada , ” tunnistab Ergma . </s> <s> “ Maailm on suuresti muutunud , naised on viimased 30 aastat töötegijad , mees ei toida enam peret . </s> <s> Järelikult on vaja poliitikaski nihet . </s> <s> Tuttava väliseestlase sõnul meenutab meie elu 1970ndate Austraaliat . </s> <s> Meil arvab ju isegi osa naisi , et naine peab kodus lapsi kasvatama . </s> <s> Pärast oleme aga õnnetud , miks mehed poliitikas lollusi teevad . </s> <s> Kui me ise ei taha midagi muuta , ei tohi ka mehi süüdistada . ” </s> </p>
<p> <s> Ergma on suutnud meestega võrdselt rinda pista . </s> <s> Ülikooli lõpetamise järel jäi 20 aastaks Moskvasse . </s> <s> Teaduste akadeemia astronoomianõukogu oli ihaldatud töökoht . </s> <s> Maailma teadustippude sekka jõudmiseks oli vaja visadust ja närvi . </s> <s> Kosmonautide rühma ei õnnestunud siiski saada . </s> </p>
<p> <s> “ Öeldakse , et mõistusega pole võimalik Venemaast aru saada , vaid ikka südamega , ” räägib Ergma . </s> <s> “ Elasin ühiskorteris koos venelastega . </s> <s> Väga sümpaatsed inimesed . </s> <s> Neil võis minna ütlemiseks töölisklassi žargoonis . </s> <s> Kui ma kööki tulin , lõppesid need jutud . </s> <s> Vene intelligents on aga omaette klass . ” </s> </p>
<p> <s> <hi rend="rasvane"> Igatseb vanu aegu </hi> </s> </p>
<p> <s> Nagu kõik ülikoolis käinud , igatseb ka Ergma vahel vanu aegu . </s> <s> “ See oli aeg , mil tundsid end kui linnuke oksal ! </s> <s> Kui süüa polnud , läksid kõrvaltuppa ja ikka midagi said . </s> <s> Tüki leiba või moosipurgi . </s> <s> Võisid kell kolm öösel koputada kaaslaste uksele ja hakata kartuleid praadima . </s> <s> Minu kuues sünnipäev hakkas juba hommikul peale . </s> <s> Oli suur pesukausitäis kartulisalatit , igaüks tõi jooke , väga kihvt pidu oli . ” </s> </p>
<p> <s> Ergma ei eksi , öeldes kuues sünnipäev . </s> <s> Et ta on ilmale tulnud 29. veebruaril , pole igal aastal sünnipäeva . </s> <s> Järgmisel aastal saab spiiker alles 15 ! </s> </p>
<p> <s> Ergma lapsepõlv möödus Rakveres . </s> <s> Vanemad olid lihtsad tööinimesed . </s> <s> Peres oli veel kaks last . </s> <s> “ Siiamaani mäletan küüditamist , ” tõsinevad Ergma naeruläikesed silmad . </s> <s> “ Istusime lastega laua all . </s> <s> Me ei saanud millestki aru , kuid olime hirmul . </s> <s> Meeles on ka pikad rongid , mis jaamas seisid . </s> <s> See hirmutunne on kõigis minu põlvkonna lastes . ” </s> </p>
<p> <s> Rakveres tegi ta algust ka tennisemänguga . </s> <s> Viieaastase mängija jaoks oli meestereket nii suur , et lendas käest koos palliga . </s> <s> Kuid huvi tekkis . </s> <s> “ Tennis on parim mäng , siin pole ajalisi piire . </s> <s> Moskva tenniseklubis mängisin naisega , kes oli 1905. aasta tšempion ! ” räägib Ergma . </s> <s> “ Aastatega on tennis muutunud hasardist kohtumiseks meeldivate inimestega . ” </s> </p>
<p> <s> Ergma armastab ka kunstimuuseumides käia . </s> <s> Üks lemmikuid on Van Gogh . </s> <s> Meeldib ka raamatuid lugeda ja vaadata koduvideoteegi filme , kuhu kogutud Vene ja Inglise klassikat . </s> <s> “ Ehk jääb aega ka kodus käia , ” loodab ta . </s> </p></div3>
          <div3 type="artikkel"><head> Külad lahutavad taas Valgjärve vallast </head>
<p> <s> <hi rend="kaldkiri"> 10.04.2003 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Osa Valgjärve valla piirikülade elanikke ei jäta jonni ja loodab ikka Tartumaa alla minna </hi> </s> </p>
<p> <s> “ Meie pere elu , nagu paljudel teistelgi , on rohkem Tartumaaga seotud , ” rääkis Maaritsa postkontori juhataja Tiina Heier . </s> <s> “ Lapsed käivad Tartus tööl ja lapselapsed koolis ning arstile ja poodi läheme ikka sinna . </s> <s> Põhjus on lihtne : Tartuga on pidev bussiühendus , Põlvaga juhuslik . </s> <s> Vaid korra nädalas saab siit otse Põlvasse . ” </s> </p>
<p> <s> Pensionär Berta Muiste meenutas , et kui tema oma elu alustas , kuulus Maaritsa Tartumaa alla ja eluolu oli seotud Kambjaga . </s> </p>
<p> <s> Samas ei soovi mitte kõik nende külade elanikud maakonnavahetust , probleemidesse on sekkunud ka siseministeerium - eelmisel nädalal kohtusid Põlvas siseministeeriumi , Põlva maavalitsuse ja Valgjärve valla esindajad . </s> </p>
<p> <s> Kohtumisel otsustati , et probleemid tuleb kaardistada ja leida lahendus küsimustele , miks tahab osa elanikke minna Kambja valla alla ning kas preagused mured saaksid sel juhul lahenduse . </s> </p>
<p> <s> Siseministeeriumi halduse asekantsleri Mart Kirsipuu sõnul ei otsusta riik , millisesse valda või maakonda peaks piirkond kuuluma , otsuse peab langetama kohalik omavalitsus koostöös maavalitsusega . </s> </p>
<p> <s> Valgjärve vallavanema Kaido Kõivu arvates oleks kolme küla ärarebimine totrus . </s> <s> “ Küsimus on läinud kirgede tasandile , ” rääkis Kõiv . </s> <s> “ Probleemid on valdavalt kadunud , kuid osa inimesi on võtnud endale põhimõtteks edasi võidelda . </s> <s> Nende seas on hulk selliseid , kel pole midagi muud teha . </s> <s> Ettevõtlikumad inimesed ei poolda Tartumaa alla minekut . ” </s> </p>
<p> <s> Põlva maavalitsuse arenguosakonna juhataja Haimar Sokk avaldas imestust , et keskvalitsuse initsiatiivil küsimus taas üles tõsteti , kuigi kohalikul tasandil on korduvalt otsustatud piire mitte muuta . </s> </p>
<p> <s> “ Jant käib seetõttu , et osa elanikke on suhelnud otse siseministeeriumi , mitte oma volikoguga , ” ütles Sokk . </s> <s> “ Teisalt võib aga öelda , et münt seisab servi - osa elanikke tahab kuuluvust muuta . </s> <s> Hakkamegi nüüd neid probleeme kaardistama , et saaks selgeks , kas midagi muutuks Kambja alla minnes . ” </s> </p>
<p> <s> Tartu maavalitsus ja Kambja vallavalitsus on öelnud , et nemad ei torgi tagant , sest küsimus tuleb Põlvamaal selgeks rääkida . </s> </p>
<p> <s> Paari aasta eest saatsid Põlvamaa Valgjärve valla Maaritsa , Krüüdneri ja Vissi küla elanikud vallavalitsusele 250 allkirjaga avalduse , nõu-des kolme küla ühendamist Tartumaa Kambja vallaga . </s> </p>
<p> <s> Rahvaküsitlusel jäid lahkulööjad siiski ühe häälega vähemusse ning eraldumise vastu hääletasid ka eelmine ja praegune Valgjärve volikogu . </s> <s> Sellest hoolimata on külades koduvallast lahkulöömine endiselt kõne all . </s> </p></div3>
          <div3 type="artikkel"><head> Söödapuudus viib vargile </head>
<p> <s> <hi rend="kaldkiri"> 10.04.2003 <bibl> <author> Rein Raudvere </author> </bibl> </hi> </s> </p>
<p> <s> <hi rend="rasvane"> Põldudelt kaob silo ja põhku </hi> </s> </p>
<p> <s> Väimela Põllumajanduse OÜ juhataja Priit Süüden oli neljapäeva , 27. märtsi õhtul poole kümne paiku pojaga korvpallitrennist koju jõudnud , kui helises telefon . </s> <s> Ühistu siloauna juures Villa külas toimuvat midagi kahtlast , teatas juhuslikult möödasõitnu . </s> <s> Süüden kihutas koos pojaga sündmuspaigale . </s> </p>
<p> <s> <hi rend="rasvane"> Lihtsalt võetakse </hi> </s> </p>
<p> <s> Kõrvalises kohas tee lähedal maapealse siloauna juures seisis suur valge furgoonauto , kolm agarat meest loopisid vikladega sööta peale . </s> <s> “ Nägin pimeduses viklasid välkumas . </s> <s> Et ise sealt nelja auku mitte saada , ei hakanud autot kinni pidama , vaid teatasin politseisse , ” räägib Süüden . </s> </p>
<p> <s> Kui ta koos politseinikega meestele ligi astus , tundis ta vikladega tegelased ka ära ja nood tema . </s> <s> Valgustkartvaid asju pimeduses ajasid teada-tuntud kohalikud mehed . </s> <s> Tonn-poolteist oli närbsilo juba koormas . </s> <s> Aga mahtunuks veel mitu korda rohkem . </s> </p>
<p> <s> “ Ütlesid , et neil loomad näljas , aga meil pole söödast puudust , ” meenutab Süüden nonde süüdimatut juttu . </s> </p>
<p> <s> <hi rend="rasvane"> “ Muidu , kurat , ära viivad ! ” </hi> </s> </p>
<p> <s> Tegelikult on Väimela POÜ ise söödakitsikuse tõttu sunnitud olnud tänavu 500 tonni silo juurde ostma . </s> <s> Iga kilo on arvel , pealegi kipub karjamaale pääsemine vinduva kevade tõttu venima . </s> </p>
<p> <s> Mõni nädal varem pandi osaühingu lauda juurest pihta neli silo- ja neli põhurulli . </s> <s> Kuna jälgi polnud , ei hakatud ka politseisse teatama . </s> </p>
<p> <s> Sündmuskohalt tabatud valget autot on tegelikult varemgi nähtud siin-seal kahtlaselt ringi liikumas , kuid vargusi ei osatud selle auto ja meestega seostada . </s> </p>
<p> <s> Enamasti käivad vargil ilmselt need , kel endal häda käes . </s> <s> Kui sööta ei ole ja raha ka mitte , siis lihtsalt minnakse ja võetakse . </s> <s> Samas ei välista Süüden tellimustöid . </s> <s> Kui on teada , et naabril häda käes , võib viinanina mõne pudeli eest tolle lauda juurde öösel silorulli toimetada . </s> <s> “ Silorull kaalub oma 700-800 kilo , seda niisama juba peale ei veereta , nii käiakse lausa mitmekesi seda asja ajamas . ” </s> </p>
<p> <s> Süüdeni sõnul pakkumist söödaturul sisuliselt pole , põhjus teadagi mullune põuasuvi . </s> <s> “ Ega naljalt leia , kel üle oleks . ” </s> </p>
<p> <s> Vaatamata nappusele , pole söötade hinnad siiski taevasse tõusnud . </s> <s> Silorull maksab Süüdeni andmeil keskeltläbi 300 kr. </s> <s> Närbsilo tonnihinnaks , mille vargad tema juures pidid maha jätma , on 300-400 kr. </s> </p>
<p> <s> “ Kui söödapuuduse ajal võetakse see viimanegi käest ära , mida oled hoidnud karja väljamineku ajaks , teeb see ikka tuska küll . </s> <s> Rahaline väärtus polegi ehk nii suur , ” arutleb Väimela POÜ juhataja . </s> </p>
<p> <s> Ega muud pääsu ole , kui teede äärtest silo ja põhk ära sööta ning raskesti kättesaadavad kohad jätta viimaseks . </s> <s> “ Muidu , kurat , ära viivad ! ” arvab ta . </s> </p>
<p> <s> Vargad on matti võtnud ka Väimela naabritelt Võhandu Põllumajanduse OÜst . </s> <s> “ Märtsi viimasel nädalavahetusel varastati meilt kaheksa rulli põhku , ” räägib osaühingu juhataja Kalmer Kongo . </s> <s> Põhk oli lõikusajal jäetud tee veerde , et kevadel oleks hea võtta , kui põllule ligi ei pääse . </s> </p>
<p> <s> Kuna kahjusumma üsna tühine , rulli hind 40-50 krooni , ei hakanud Võhandu mehed politseid oma hädaga tülitama . </s> <s> Kuigi see polnud esimene kord , sest juba sügisel hakkas põhurulle kaduma . </s> </p>
<p> <s> “ Kuna sügisel oli arvata , et ka silorulle võidakse varastama hakata , söötsime need esmalt loomadele ära , siloaukudest pole varguseteateid veel tulnud , ” märgib Kongo . </s> </p>
<p> <s> <hi rend="rasvane"> Politseikroonika </hi> </s> </p>
<p> <s> • Ajavahemikus 20.-23. novembrini 2002 varastati Põlva vallas Holvandi küla juures põllult Peri POÜ-le kuuluv silorull märgsiloga , kahju 350 krooni . </s> <s> Väärteomenetlus käib . </s> </p>
<p> <s> • Tänavu 19. veebruaril varastati Saarde vallas Kärsu külas maaüksuselt 25 silopalli . </s> <s> Kannatanu hindab kahju 13 800 kroonile . </s> <s> Alustatud kriminaalmenetlus KarS § 199 ( vargus ) tunnustel . </s> <s> Kahtlustatavat ei ole seni õnnestunud välja selgitada . </s> </p>
<p> <s> <hi rend="kaldkiri"> Allikas : prefektuuride pressiesindajad </hi> </s> </p></div3>
        </div2>
        <div2 type="rubriik">
          <head> Uudised </head>
          <div3 type="artikkel"><head> Kahe aastaga 400 diplomeeritud mesinikku </head>
<p> <s> <hi rend="kaldkiri"> 10.04.2003 </hi> </s> </p>
<p> <s> 29. märtsil oma aruandlus-valimiskoosoleku pidanud Eesti Mesinike Liit ( EML ) hindas oma tegevuses eelkõige mesinike koolitamist ja liidu algatatud seaduseparandusi . </s> </p>
<p> <s> Liidu juhatuse esimehe Aleksander Kilgi andmetel võttis kahe aasta jooksul üle-eestilistest mesinike koolituskursustest osa üle poole tuhande mesiniku või mesinikukandidaadi . </s> <s> Diplomi kursuste eduka lõpetamise kohta sai rohkem kui 400 inimest , huvi kursuste toimumise kohta on jätkuv . </s> </p>
<p> <s> Teise olulise saavutusena rõhutati koosolekul EMLi algatatud toiduseaduse parandusi , mis fikseerusid toiduseaduse muutmise seaduses möödunud aastal . </s> </p>
<p> <s> Järgmiseks kaheks aastaks valiti liidu juhatusse Aleksander Kilk , Aivo Sildnik , Eha Metsallik , Martin Rebane ja Tormi Tabor . </s> </p></div3>
          <div3 type="artikkel"><head> Maaparandustoetus nõuab hoolduskava </head>
<p> <s> <hi rend="kaldkiri"> 10.04.2003 </hi> </s> </p>
<p> <s> Maaparanduse hooldustoetuse taotlejaid ei võeta ilma korraliku hoolduskavata PRIAs jutule . </s> </p>
<p> <s> PRIA pressinõunik Heli Raamets ütles , et põllumajandusministri määruse kohaselt peavad toetuse taotlejad esitama juba 15. aprilliks maaparandusbüroole hooldustööde kavandi . </s> <s> Sellele lisatud maaüksuste plaanil tuleb näidata maaparandussüsteemi asukoht . </s> </p>
<p> <s> Piirkondlik maaparandusbüroo vaatab kavandi läbi ning kontrollib seejärel planeeritavate hooldustööde vajalikkust . </s> <s> Selle alusel koostab taotleja aastakava . </s> <s> Alles siis võib minna PRIAsse taotlust esitama . </s> <s> “ Kui taotlejad jätavad eeltöö tegemata , ei saa me taotlust vastu võtta , ” ütles Raamets . </s> </p>
<p> <s> Põllumajandusministeeriumi maaparandus- ja infrasturktuuri büroo juhataja Mati Tõnismäe hinnangul on informatsiooni toetuse kohta piisavalt ja taotlejatel ning PRIA ametnikel pole muretsemiseks põhjust . </s> <s> “ Maaparandusbüroodes on kogu informatsioon olemas ja hiljuti oli meil sellekohane õppepäev , ” selgitas Tõnismäe . </s> </p>
<p> <s> Toetuse maksimaalsuurus määratakse pärast taotluste laekumist . </s> <s> Kui taotlejaid on palju , saavad küsituga võrreldes suhteliselt vähem toetust eelkõige suuremad taotlejad . </s> <s> Hooldustoetuseks on 17 miljonit krooni . </s> </p>
<p> <s> Põllumajandusminister võib kehtestada eraldi kaks toetuse maksimaalsuurust : maaparandusühistutele suurema ja põllumajandustootjatele väiksema . </s> </p>
<p> <s> Hooldustoetust antakse kraavikallaste hooldamise , võsa raiumise , drenaažisuudmete puhastamise , truupide ja settekaevude puhastamise ning muude hooldustööde eest . </s> </p>
<p> <s> Toetust ei maksta kopratammide kõrvaldamise eest , sest see tegevus on jahiseaduse alusel pandud kohustuseks jahipiirkonna kasutajale . </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Nädala nägu </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Täna astub Juhan Partsi juhtimisel ametisse uue koalitsiooni ( Res Publica , Rahvaliit ja Reformierakond ) valitsus . </hi> </s> </p>
<p> <s> <hi rend="kaldkiri"> RP veel ei hääldanud ärri , kui jõudis poliitikaärri . </hi> </s> <hi rend="kaldkiri"> <s> Eks midagi tee RL ja RE , et põriseks kokku kolm Ri . </s> </hi> <s> <hi rend="rasvane"> A. Itskok </hi> </s> </p></div3>
          <div3 type="artikkel"><head> Lainel piimaga jokk </head>
<p> <s> <hi rend="kaldkiri"> 09.04.2003 <bibl> <author> Heino Laiapea </author> </bibl> </hi> </s> </p>
<p> <s> Paslepa vanaemal ehk Laine Rajasalul oli Rapla Dairyst mullu saamata 25 000 krooni . </s> <s> Riigi - ja Laine sõnul ka Maalehe - abiga sai ta sellest 6000 krooni kätte ja arvas , et ehk polegi Eestimaal kõik lootused kadunud . </s> </p>
<p> <s> Nüüd sai Laine kirja , milles Rapla Dairy ütleb 16. aprillist piimavarumise üles . </s> <s> Kaheksa lehma võivad minna taevastele karjamaadele , kuigi alles aprilli esimesel päeval sündisid ühel neist kaksikud vasikad . </s> </p>
<p> <s> Teisalt on memm mures , et tal pole oma 13 lapselapsele ja 4 lapselapselapsele enam töö- ja puhkelaagrit pakkuda . </s> <s> Rootsis pole ju suvel midagi teha , lapsed tulevad ikka vanaema juurde . </s> <s> Paljukest aga Laine-taolisi veel on ? </s> </p>
<p> <s> Abi ei ole ja abi ei tule . </s> <s> Öeldakski vähemalt selgelt , et lõpetage oma lehmapidamine ära ja mida varem , seda parem . </s> <s> Kergem teil endil , vähem muret veterinaarinspektoritel , heameel ka kaupmeestel . </s> <s> Tehke viimasest lehmast pilt ja riputage köögi seina peale . </s> </p>
<p> <s> Tegelikult ju öeldaksegi . </s> <s> “ Mis te itkete nende ühelehmapidajate pärast , tehke selgeks turumajanduse seadused , ” lausuvad rahamehed ja kõrged ametnikud . </s> </p>
<p> <s> Talupidajate Keskliit arvab , et nende ülesanne on vaid oma liikmete huvide kaitsmine . </s> <s> Laine Rajasalu , nagu paljud teised temaealised , sinna ei kuulu . </s> </p>
<p> <s> Midagi tuleks aga teha ja Laine jätkab harjumuspäraselt . </s> <s> “ Lehmi ma lüpsmata ei jäta , tulgu ja viigu piim kas või tasuta ära , ” ütleb ta , Noarootsi valla Smentsi talu perenaine . </s> </p></div3>
          <div3 type="artikkel"><head> Rahupooldajad ja II lahesõda </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Aadu Oll Endiste Poliitvangide Liidu juhatuse aseesimees </hi> </s> </p>
<p> <s> <hi rend="rasvane"> Diktaatorid ei ole kunagi diplomaatiat tõsiselt võtnud </hi> </s> </p>
<p> <s> Ühest hiljutisest uurimusest selgunud , et 80% Eesti rahvast olevat II lahesõja vastu . </s> <s> Hämmastav ! </s> </p>
<p> <s> On arusaadav , et maailmas leidub küllaga ullikesi , kes lähtudes patsifistlikest seisukohtadest on valmis mahitama agressoreid , massimõrvu , inimsusevastaseid kuritegusid ja mida iganes ; kes ihkavad Romesh Chandra ja Angela Davise loorbereid ja kes praegu on valmis oma kisaga naba paigast ära nikastama , hukka mõistes USA “ agressiooni ” ja kaitstes “ õnnetuid Iraagi naisi ja lapsi ” ( tegelikult Prantsuse ja Vene investeeringuid ) . </s> </p>
<p> <s> Need ullikesed olid vait , kui Husseini terrorirežiim tappis kümneid tuhandeid kurdi ja šiiidi naisi ja lapsi mürkgaasidega , alustas agresioone Iraani ja Kuveidi vastu , parimate stalinlike traditsioonide vaimus represseeris oma rahvast . </s> <s> Siis räägiti “ islami ja kristlike traditsioonide erinevusest ” , et “ lääne demokraatia ei ole kohaldatav idamaisele elulaadile ” ja et “ inimelu hind on erinev Euroopas ja Oriendis ” . </s> <s> Samal ajal aga Vene sõjardite hirmutegudest Tšetšeenias need ullikesed ei ole julgenud iitsatadagi . </s> </p>
<p> <s> <hi rend="rasvane"> Ullikesi on alati olnud </hi> </s> </p>
<p> <s> XX sajand oli nende poolest rikas . </s> <s> Lääne demokraatiate mittevahelesegamispoliitika tagajärjel tuli Hispaanias võimule Franco . </s> <s> Lääneriikide diktaatori lubadustesse uskumise pärast anti Tšehhoslovakkia lõhkirebimiseks Hitlerile . </s> <s> Rahvasteliidu otsustusvõimetus tegi võimalikuks Stalini agressiooni Soome vastu . </s> </p>
<p> <s> Näidete rida võiks jätkata . </s> <s> Diktaatorid ei ole kunagi diplomaatiat tõsiselt võtnud . </s> <s> Läbirääkimised ja lepingud on alati olnud neile vaid oma mustade tegude suitsukatteks . </s> <s> Ja demokraatia õnnetus on senini olnud see , et ta pole suutnud oma põhimõtteid kaitsta teisiti kui sõnadega . </s> <s> Aga ullikesed on diktaatoritele alati ülimalt kasulikud ja tänuväärt abilised olnud . </s> <s> Egas rahvusvahelist Lenini rahupreemiat peale verejanuliste totalitaarsete diktaatorite asjata jagatud ka “ progressiivse inimkonna parimatele poegadele ” - aktiivsetele rahuvõitlejatele . </s> </p>
<p> <s> Ma ei suuda uskuda , et enamik eesti rahvast on “ rahu pooldava progressiivse inimkonna ” poolel , et eestlased on ära unustanud , kuidas see “ progressiivne inimkond ” ei tahtnud “ pärani suletud silmadega ” näha stalinlikke massirepressioone , kuidas Stalin sellesama vaikiva “ progressiivse inimkonna ” silme all anastas Balti riigid , kuidas lääneliitlased sinisilmselt uskusid oma liitlase Stalini lubadusi demokraatliku riigikorra kehtestamise kohta tema poolt okupeeritud Ida-Euroopas . </s> </p>
<p> <s> Ma ei suuda uskuda , et eestlased on ära unustanud , kui palju kannatusi on eesti rahvale toonud totalitaarsed režiimid , et enamik eestlasi on unustanud oma rahva kogemuse ja arvab tõsiselt , et totalitaarse režiimi verd tarretama panevaid kuritegusid sooritav diktaator jääb kuulama manitsusi ja muutub diplomaatiliste läbirääkimiste tagajärjel “ rahva isaks ” . </s> <s> Ja kui see on tõesti nii , siis tuleb kurvastusega nentida , et eesti rahval on havi mälu ja tema tulevik on kahtlane . </s> </p>
<p> <s> <hi rend="rasvane"> Vene noorte märul USA saatkonna ees </hi> </s> </p>
<p> <s> Kaldun arvama , et suur osa vene noori tõepoolest , lähtudes eesti ja vene rahva erinevatest ajaloolistest kogemustest , siiralt usub , et sõjakoledusi oleks saanud vältida , et “ rahupooldajatel ” on õigus ning et diktaatorit on võimalik ohjeldada teda noomides ja näpuga ähvardades . </s> </p>
<p> <s> Paistab , et nad on unustanud koolis õpitud Krõlovi valmi kokast ja kassist . </s> <s> Muidugi ei saa välistada ( eriti ulakuste sooritamisel ) ka provokatsioone . </s> <s> Meile näitab see sündmus aga okupatsiooni ajal siia sattunud seltskonna poliitilist ebaküpsust , siiani püsima jäänud usku impeeriumiaegsetesse dogmadesse - “ peaasi et sõda ei tuleks ! ” </s> <s> ( aga ilma sõjata nagu võiks tappa tuhandete kaupa ) . </s> </p>
<p> <s> Ja see kinnitab Eesti Vabariigi kodakondsuspoliitika õigsust . </s> <s> Tuleb väga ettevaatlikult suhtuda Eesti kodakondsuse andmisesse poliitiliselt niivõrd ebaküpsele seltskonnale , kes kuuludes Eesti kodanikkonda võiksid osutuda ohuks meie kaunis õrnakesele demokraatiale . </s> </p>
<p> <s> Kui aga uurimisel selgub , et märulikamba või selle provotseerijate hulgas oli mõne välisriigi kodanikke , tuleks Eesti kompetentsetel organitel osutada meelekindlust ja karistada neid maalt väljasaatmisega . </s> </p></div3>
          <div3 type="artikkel"><head> Sõtta Jumala nimel </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Jaan Kaplinski </hi> </s> </p>
<p> <s> Katoliku kirik suhtub USA sõtta Iraagi vastu eitavalt . </s> <s> Vatikani riigisekretär kardinal Sodano teatas juba mõne aja eest , et “ ennetav sõda ” ei saa kiriku õpetust mööda olla õiglane . </s> </p>
<p> <s> Kiriku meelest võib sõda provotseerida maailma muslimeid võitlusse lääneriikide ja kristlaste vastu . </s> <s> Viimaste nädalate sündmused näivad tõendavat , et katoliiklastel oli õigus . </s> <s> Iraagis ei tervita elanikud võõrvägesid , vaid suhtuvad neisse pigem kui vallutajatesse . </s> <s> Paavst Johannes Paulus II võib nüüd kurbusega näha , kuidas osa tema elutööst - kirikute , religioonide ja kultuuride vahel rahu ja lepituse otsimine - on liitlaste löökide all kokku varisemas . </s> </p>
<p> <s> Vatikaniga on sama meelt mitmed suured kirikud , sealhulgas ka USAs , näiteks metodistid ja episkopaalkirik . </s> <s> Nii võiks jääda mulje , et kristlased kogu maailmas on sõja vastu . </s> <s> Nii see siiski ei ole . </s> </p>
<p> <s> <hi rend="rasvane"> Fundamentalistide veendumused </hi> </s> </p>
<p> <s> President Bush on innukas kristlane , kes alustab oma töönõupidamisi palvetades ja kasutab alatihti piiblitsitaate . </s> <s> Bush ja paljud tema mõttekaaslased - tema julgeolekunõunik Condoleezza Rice on pastori tütar - esindavad fundamentalismiks nimetatud voolu , mis on Ühendriikides laialt levinud . </s> <s> Fundamentalistid tõlgendavad piiblit jäigalt , püüdes näidata , et kõik seal kirjutatu on tõde nii ajaloo kui loodusteaduste seisukohalt . </s> </p>
<p> <s> Fundamentalistid on veendunud oma õigsuses ja neil on väga raske , vahel võimatu leida ühist keelt teiste religioonidega , tunnistada , et Jumala tõeni võib jõuda mitmel teel ( mida mitmed suured kirikud tänapäeval tunnistavad ) . </s> <s> Teised religioonid on nende meelest Saatana sünnitis . </s> <s> Mõned jutlustajad on isegi paavsti nimetanud Saatana teenriks . </s> </p>
<p> <s> Pärast 2001. aasta 11. septembri terrorirünnakut said äärmuslikud fundamentalistid tuule tiibadesse ja asusid erilise innuga ründama islamit . </s> <s> Nii omandab praegune sõda paljude ameeriklaste jaoks ristisõja jooned . </s> <s> Nad usuvad , et see on jumalarahva võitlus Kuradi ja tema vägede vastu , Hea võitlus Kurja vastu . </s> </p>
<p> <s> Seda ei ütle küll otse Bush , küll aga mitmed populaarsed fundamentalistidest vaimulikud , kellel on tugev mõju konservatiivsetele vabariiklastele , keda esindab ka praegune president . </s> <s> Tema praegust sõjakust võib osalt seletada ka kristlike äärmusliikumiste mõjuga , kellel on omakorda tihedad sidemed Iisraeli toetavate juudi rühmitustega . </s> </p>
<p> <s> Äärmuskristlased usuvad , et Iisraeli riigi tekkega algavad viimsed päevad ja mõned neist lausa ootavad sõda Lähis-Idas , mis tähendaks maailmalõpu algust . </s> <s> Nii toetavad sõda innukalt kolm mõjukat rühma - naftatööstus , kristlikud fundamentalistid ja Iisraeli lobby . </s> </p>
<p> <s> USA ristisõja-retoorika ei saa loomulikult jätta ärritamata muslimeid , kelle ajaloolises mälus võitlused Läänest tulnud ristisõdijatega , “ frankidega ” , on vägagi elavad . </s> <s> Mäletatavasti on Usama bin Laden kuulutanud sõja nimelt “ ristisõdijatele ” ja “ sionistidele ” ja sama keelt räägivad islami maailmas tema oma fundamentalistid - kitsalt ja sallimatult koraani tõlgendavad vaimulikud , kelle kihutuskõned nüüd leiavad palju innukaid kuulajaid . </s> </p>
<p> <s> <hi rend="rasvane"> See , mida on kardetud </hi> </s> </p>
<p> <s> Ka islami fundamentalistide meelest on teised religioonid puhas eksitus ja nende pooldajad uskmatud , kelle vastu tuleb pidada leppimatut võitlust . </s> <s> Sõda Iraagis näevad islami fundamentalistid uskmatute kallaletungina islamile . </s> <s> Iraagi linnade pommitamine annab neile hea võimaluse osutada uskmatute kuritegudele ja kutsuda pühale sõjale . </s> </p>
<p> <s> Seda ei jäta kasutamata usust kauge Saddam Hussein , kes võtab viimases hädas üle fundamentalistliku islami retoorika ja kuulutab vastupanu sissetungijatele samuti pühaks sõjaks , millest ei tohi kõrvale jääda ükski muslim . </s> </p>
<p> <s> Nii on praegu juhtumas see , mida on kartnud ja mida on püüdnud vältida mõõdukad kristlased eesotsas paavstiga ja niisamuti mõõdukad muslimid . </s> <s> Terroriteod Ameerikas ja sõda Iraagis sünnitavad fanatismi , fundamentalismi ning raskendavad kultuuride ja religioonide dialoogi , milleta rahu maailmas on väga raske kui mitte võimatu saavutada . </s> </p>
<p> <s> Nii on president Bush oma usuinnus väga võimalikult teinud karuteene kristlusele niisama kui Usama bin Laden tegi karuteene islamile . </s> <s> Kas tõesti liigume maailma poole , kus - ühe iiri-vene luuletaja sõnu tsiteerides - Caliban jääb sõdima Talibaniga ? </s> </p></div3>
          <div3 type="artikkel"><head> Edukas Eesti mees koosolekul </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Andrus Norak teoloog </hi> </s> </p>
<p> <s> <hi rend="rasvane"> Ei tea , millal seal välismaal tuleb vait olla ja millal kõva häälega rääkida </hi> </s> </p>
<p> <s> Üha sagedamini leiab edukas Eesti mees end ühise laua tagant ühes USA vanaemade ja vanaisadega maailma tuleviku üle otsustamast . </s> <s> Maailma tulevikku kujundavad projektid , need tulevikupirukad , mis tuleb seestpoolt USA dollareid täis toppida . </s> </p>
<p> <s> Sealjuures on Eesti mees enamjaolt veel endale ja oma väiksele Eesti asjale raha küsija rollis . </s> <s> Siin tuleb selgesti välja tänase eduka Eesti mehe puudulikkus ja küündimatus . </s> <s> Tal on nimelt see viga , et ta on juba keskealine ja reeglina Nõukogude võimu viljastavates tingimustes üles kasvanud . </s> <s> Vanad koerad uusi trikke ära ei õpi ja kui õpivad , siis hirmsa vaevaga ja aeglaselt . </s> </p>
<p> <s> <hi rend="rasvane"> Kui maailm lahti läks </hi> </s> </p>
<p> <s> Võib arvata , et lapsena on tänase eduka Eesti mehe ere ja kordumatu isiksus igapäevasesse kalamaksaõlirituaali ära lahustatud . </s> <s> Võib peaaegu kindel olla , et tänane edukas Eesti mees on lapsena rohkelt ihunuhtlust saanud ja see on ta hinge rohkesti trotsi tilgutanud , mis seal veel praegugi kihiseb ja käärib . </s> </p>
<p> <s> Mõtleb tänane edukas Eesti mees tagasi ajale , kui maailm alles lahti läks ja ta esimest korda välismaale sai . </s> <s> Siis uskus ta lihtsameelselt , et pisike Eesti asi tõesti kellelegi korda läheb . </s> <s> Nüüdseks on ta aru saanud , et lähebki , aga mitte muidu kui suure Lääne asja pikenduse ja laiendusena . </s> </p>
<p> <s> Mõtleb tänane edukas Eesti mees tagasi ajale , mil ta esmakordselt suure ja ümmarguse laua taga koos selle maailma vägevatega istus ja muheleb , hea tunne on niimoodi mõelda , meenutada seda , kuidas rind siis uhkusest paisus . </s> </p>
<p> <s> Mõtleb tagasi oma hämmastusele selle üle , kuidas koosoleku juhataja seda päevapikkust istumist töö tegemiseks nimetas . </s> <s> “ Ei tea ta , vaeseke , et tegelik töö on kevadel peenramaad kaevata ja kartulit võtta , ” oli ta siis mõelnud . </s> <s> Mõtleb tagasi ka sellele , kuidas ta siis oleks seal laua taga istumise asemel tänavale tahtnud , sinna , kus päris ja tegelik elu käib , kus saaks oma ainsa kaasa toodud viina ja lahjad Prince'id maha müüa ning raha taskusse . </s> <s> Tänavale aga ei lastud , pidi õhtuni laua taga istuma . </s> </p>
<p> <s> Eduka Eesti mehe peamiseks puuduseks on koosolekukäitumine . </s> <s> Seda ta lihtsalt ei oska , sellepärast ei oska , et kunagi õppinud ei ole . </s> <s> Ei tea ta suuremat neist päevakordadest ja asjadest . </s> <s> Paar korda proovis ta suu lahti teha , aga siis öeldi , et nüüd on vale koht sellest asjast rääkimiseks . </s> </p>
<p> <s> <hi rend="rasvane"> Eesti mehe tähetund </hi> </s> </p>
<p> <s> Ei tea , millal seal välismaal tuleb vait olla ja millal kõva häälega rääkida , sellepärast ootabki edukas Eesti mees oma väikesest asjast rääkimise korda . </s> <s> Kannatamatult ootab oma suurt hetke , jõudmatagi seda vahel ära oodata . </s> </p>
<p> <s> Siiski on edukal Eesti mehel oma tähetund . </s> <s> Selleks on aeg , mil ümber koosolekulaua ei istuta . </s> <s> Kohvipausid , lõunad , õhtusöögid restoranides - just nende ajal särab ta ereda komeedina . </s> <s> Just nii meeldib talle Eesti asja ajada , samamoodi nagu esiisad kord Moskvas Vana Tallinnaga asju käisid ajamas . </s> <s> Just siis teeb tema selle ära ja vahest enamgi veel kui teised ametlikult ja ümber ümmarguse laua . </s> </p>
<p> <s> Just nii saab Eesti asi aetud ning edukas Eesti mees naaseb koju , istub rahulolevalt Estonian Airi peale ja tellib kaks calvadost korraga . </s> </p></div3>
          <div3 type="artikkel"><head> Kes valisid Res Publica ? </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Marti Taru sotsioloog </hi> </s> </p>
<p> <s> <hi rend="rasvane"> Hääled tulid põhiliselt Reformierakonna ja Isamaaliidu endistelt toetajatelt ning varem hääletamata jätnutelt </hi> </s> </p>
<p> <s> Riigikogu valimistel suurde poliitikasse jõudnud Res Publica suutis veenda veerandit valima tulnuist , et häält nende kandidaadile andes läheb see erakonnale , kes järgmise nelja aasta jooksul suudab Eestit viia teistest erakondadest suurema sammu võrra lähemale heaolule ja turvalisusele . </s> </p>
<p> <s> Kes hääletasid selle erakonna poolt ? </s> <s> Valimas käis 8330 inimest enam kui eelmistel valimistel . </s> <s> Ka juhul , kui kõik nad oleksid hääletanud Res Publica poolt , poleks sellest piisanud . </s> <s> Lisaks nendele pidid oma hääle andma ka osad valijatest , kes eelmistel valimistel hääletasid mingi muu erakonna poolt . </s> </p>
<p> <s> <hi rend="rasvane"> Alternatiiv senistele </hi> </s> </p>
<p> <s> Hea võimaluse hääletamistulemuse selgitamiseks annab Tartu Ülikooli politoloogia osakonna poolt läbi viidud valimispäeva küsitlus valimisjaoskondades . </s> <s> Valimispäeva jooksul intervjueeriti üle Eesti 47 valimisjaoskonnas kokku 924 äsja hääletanud inimest nende erakonnaeelistuse ja selle kujunemise kohta . </s> </p>
<p> <s> Res Publica hääli analüüsima asudes heitkem esmalt pilk toetajaskonna varasemale valimisaktiivsusele . </s> <s> Erakonna poolt hääletanutest ei osalenud 1999 Riigikogu valimistel 26% inimestest . </s> </p>
<p> <s> Teiste erakondade puhul on eelmistel valimistel mittehääletanute osakaal märgatavalt väiksem , jäädes enamiku puhul alla 15% . </s> <s> Seega on ilmne üks Res Publica häälte allikas - suudeti teistest erakondadest olla edukam suhteliselt passiivse elanikkonna mobiliseerimisel . </s> </p>
<p> <s> Siin võib näha tervitust sellele erakonnale kui uuele laitmatusestandardile Eesti poliitikas . </s> <s> Suur osa poliitikas pettunud ja riigivõimust võõrandunud inimesi leidis uue erakonna kuvandis sobiva alternatiivi erakondadele , kelle maine on aastate jooksul kannatanud nii ebapopulaarsete valitsemisotsuste kui ka liikmete eksimuste tõttu . </s> <s> Passiivseid motiveeris arvamus , et nende hääl aitab tuua Eesti poliitikasse uue kvaliteedi . </s> </p>
<p> <s> Kuid passiivsed moodustavad vaid veerandiku Res Publica toetajatest , ülejäänud kolm neljandikku häältest tuli teiste erakondade endiste toetajate hulgast . </s> <s> Suuremate erakondade hulgas eristub selgelt kaks gruppi : erakonnad , mille toetajate osatähtsus Res Publica poolt hääletanute hulgas on vähem kui 10% ja erakonnad , mille toetajate osatähtsus Res Publica poolt hääletanute hulgas on enam kui 10% . </s> </p>
<p> <s> Esimesse gruppi kuuluvad Keskerakond , Mõõdukad ja Maarahva Erakond , mis praeguseks on arenenud Rahvaliiduks . </s> <s> Res Publica valijatest 17% toetas eelmistel valimistel just neid , kusjuures toetus jagunes enam-vähem võrdselt . </s> </p>
<p> <s> Keskerakonna ja Maarahva Erakonna väikest panust Res Publica valijaskonda saab selgitada nende erakondade toetajate tugeva lojaalsusega “ oma ” erakonnale ning erakonna eelistuse vahetamiseks piisavalt hea põhjuse puudumisega . </s> </p>
<p> <s> Keskerakond esindab vanemaealist , sotsiaalseid garantiisid oluliseks pidavat valijat . </s> <s> Rahvaliidu eelkäija Maarahva Erakond aga väljaspool suuremaid linnu elavat valijat . </s> <s> Mõlemat on riigivõimu juures esindanud peamiselt üks partei ning ajapikku on valijail kujunenud tugev samastumistunne selle erakonnaga . </s> </p>
<p> <s> Res Publica ei esitanud eelnimetatud elanikkonnakihte tugevasti tõmbavaid lubadusi , mis võinuks neid mõjutada oma erakonna eelistust muutma . </s> <s> Ka maailmavaateliselt ei ole Res Publica kummalegi - ei pensionäridele ega maainimestele - eriti lähedane . </s> </p>
<p> <s> <hi rend="rasvane"> Hääled Reformierakonnalt ja Isamaaliidult </hi> </s> </p>
<p> <s> Teise grupi moodustavad Reformierakond ja Isamaaliit . </s> <s> Sel korral oma hääle Res Publicale andnutest hääletas eelmistel valimistel Reformierakonna poolt 22% ja Isamaaliidu poolt 18% . </s> <s> Seda on kolm-neli korda rohkem kui eelmise grupi puhul . </s> </p>
<p> <s> Reformierakonna ja Isamaaliidu endiste toetajate suurt tähtsust Res Publica leeris võib seletada mitme teguriga . </s> <s> Populaarsust on vähendanud osalemine valitsusliidus ning mõnede valitsemisaja jooksul tehtud otsuste kvaliteet . </s> </p>
<p> <s> Isamaaliidu puhul tulevad arvesse raskused enda koha määratlemisega poliitikamaastikul , tema roll Eesti arengus on vähenenud . </s> <s> Valimiste eel tegi erakond küll tublisti tööd oma peaidee ja sihtgrupi konkretiseerimisega , kuid varasem langus oli siiski liiga sügav , et sellest kiiresti üle saada . </s> <s> Reformierakonna puhul on üheks põhjuseks ka poliitikute tegevuse eetilisus . </s> </p>
<p> <s> Toodud põhjused nõrgendasid valijaskonna sidet erakonnaga ning kui ilmus ideoloogiline alternatiiv Res Publica näol , otsustasid paljud inimesed hääletada uue erakonna poolt . </s> <s> Otsus oli ratsionaalne - riigi arengu seisukohalt on lubatavad tulemused ligilähedased , kuid samas jääb lootus , et need saavutatakse eetilisemalt . </s> <s> Ja võibolla ka vähemate riigieelarveliste kulutustega , mis annaks lisapanuse Eesti heaolu suurenemisse . </s> </p>
<p> <s> Kokkuvõtteks võib öelda , et Res Publica valijad tulid suures osas Reformierakonna ja Isamaaliidu endiste toetajate ning eelmistel Riigikogu valimistel hääletamata jätnud kodanike hulgast . </s> <s> Koos eelmistelt valimistelt eemalejäänutega moodustasid nad kaks kolmandikku Res Publica toetajatest . </s> <s> Ülejäänud kolmandik jagunes pooleks kolme suurema erakonna ja kaheksa väiksema erakonna vahel . </s> </p></div3>
          <div3 type="artikkel"><head> Koduloomad ja lemmikloomad </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Toomas Paul teoloog </hi> </s> </p>
<p> <s> Meie esivanemad elasid koos loomadega . </s> <s> Veel sajand tagasi olid hobused , lehmad , lambad ja penid pereliikmed . </s> <s> Igal neist oli oma funktsioon - kes andis piima , kes liha ja villa . </s> <s> Koer aitas karja kaitsta ja koos hoida . </s> <s> Hobuse vankri ette rakendamise , lehmalüpsmise jms oskused omandasid lapsed endastmõistetavana teatavas eas . </s> <s> Loomade talitamise ja tohterdamise kunsti valdamine oli elamiseks vältimatu . </s> <s> Talupoeg sõltus täielikult oma elajatest . </s> </p>
<p> <s> Lõhe inimese ja looma vahel ei olnud talus kuigi suur . </s> <s> Külma talvega toodi lambatalled tarre sooja . </s> <s> Mõnes Eestimaa kihelkonnas oli tavaks , et noorpaar magas lambalaudas kuni esimese lapse sündimiseni . </s> <s> Õige ka - seal nad said olla kahekesi , eemal ülejäänud suurperest ! </s> </p>
<p> <s> Tänapäeval ei ole enam vaja ise endale toitu hankida , selle saab poest osta . </s> <s> Keegi ei küpseta ise leiba , ei ole enam leivaahjugi . </s> <s> Naturaalmajapidamisest on jõutud tarbimisühiskonda . </s> <s> Koos neljajalgsetega . </s> <s> Nüüd peetakse neid lemmikloomadena . </s> <s> Mõned armastavad kutsusid , teised kiisusid , mõned hamstreid või merisigu . </s> <s> On võimalik hankida ka kilpkonn või sisalik . </s> </p>
<p> <s> Mis sunnib inimesi muretsema endale lemmikloomi ? </s> <s> Maksma tõukassi eest tuhandeid kroone . </s> <s> Oleks veel ainult hind , tema eest on ju lakkamatult vaja hoolitseda . </s> <s> Põhjuseks on ilmselt inimolendi ääretult suur vajadus helluse ja füüsilise kontakti järele . </s> </p>
<p> <s> Niisiis loomaarmastus on jäänud , ent võtnud uue vormi . </s> <s> Hobune on hirmus armas , aga ta ei mahu linnakorterisse . </s> <s> Nii saab laps sellega sõita korra aastas vabaõhumuuseumis . </s> <s> See on siis umbes nagu jõulukiriku külastamine . </s> </p>
<p> <s> Usku ja usutavasid võikski võrrelda loomapidamisega . </s> <s> Koolis jagatav usundiõpetus on eri uskude esitlemine , nagu lemmikloomaõpetus . </s> <s> Tutvustatakse valikuvõimalusi - võibolla mõnele lapsele ei meeldi üldse elusloomad ja tema tahab mängida virtuaalsete leludega nagu Tamagochi . </s> <s> Tal on selleks täielik õigus . </s> </p>
<p> <s> Ega see erapooletuse taotlemine õpetaja jaoks kerge ülesanne muidugi ei ole . </s> <s> Sest isegi siis , kui lepitakse kokku , et ühes koolis õpetatakse peamiselt koerateadust , künoloogiat - analoogselt , et õpetame ainult ristiusku - , ei tohi unustada , et on väga mitmeid koeratõuge , taksi- , hundi- jne koeri , nagu on erinevaid kristlikke konfessioone . </s> </p>
<p> <s> Kool ega õpetaja ei tohi ahendada õpilase õigust ise endale lemmik valida . </s> <s> Tegemist ei ole eluks vajaliku teabega , vaid meelelahutusega . </s> <s> Mõnel on oma valik ja eelistus kodunt kaasa saadud , teine ei tarvitse usundiloo vastu pisimatki huvi tunda . </s> <s> Nii nagu mõnel on allergia koerakarvade suhtes . </s> </p>
<p> <s> Arvestades maailma muutumisega globaalkülaks , muutub teatavates ametites vajalikuks islami mõningane tundmine , et vältida kalliks minevaid eksitusi naftašeikide kohtlemisel . </s> <s> Läänemaailmas korraldatakse spetsiaalseid lühikursusi ärimeestele , kes peavad suhtlema Lähis-Ida magnaatidega . </s> </p>
<p> <s> Teatavasti muhameedlased ei häbene oma usku nagu kristlased ning tahavad meelsasti vestelda religiooni teemadel . </s> <s> Kui Euroopa kaubasaks jätab endast mulje kui agnostikust , kes ei tea midagi oma maa traditsioonilisest usust , ei pea araablasest partnerid teda usaldusväärseks . </s> <s> Kursustel õpetatakse hädavajalikke teadmisi , et saaks simuleerida religioossust . </s> <s> Aga sellise info andmisega ei maksa kiirustada , enne peab sugenema motivatsioon . </s> </p>
<p> <s> Vana ei kao korrapealt . </s> <s> Ka praegu on Eestis kangekaelseid , kes peavad pudulojuseid . </s> <s> Aga neil läheb aina raskemaks . </s> <s> Oma tarbeks võid ju seapõrsast kasvatada . </s> <s> Aga katsu sa võistelda Poolast imporditud doteeritud sealihaga ! </s> <s> Koduloomad ei toida enam , vaid vajavad pealemaksmist . </s> <s> Viimastest lagunevatest piimapukkidest peaks mõne toimetama eksponaadiks muuseumi . </s> <s> Meiereide aega meenutama . </s> </p>
<p> <s> Eks ole samasugune lugu ka usuga . </s> <s> Kunagi oli tegemist elu küsimusega . </s> <s> Enamgi veel , igaviku küsimusega . </s> <s> Aga sellist usku säilitada on niisama raske , nagu oleks linnamehe katse pidada keldris koduloomi . </s> <s> Religioonist on saanud südameasi . </s> <s> Uskumine ei ole enam Absoluudile alistumine . </s> <s> Ei ole viimse tõe otsimine ja sellest kinni hoidmine , vaid vaba aja harrastus . </s> <s> Igaühel oma kaisuloom . </s> </p></div3>
          <div3 type="artikkel"><head> Võta hantlid , mees ! </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Maailmas on tuhat tähtsat asja , nagu Iraagi sõda , NATOsse ja Euroopa Liitu astumine , SARSi viirused , meil endal uue valitsuse ametisse hakkamine . </s> </p>
<p> <s> Aga oleme korraks enese vastu ausad ja küsime , kui palju minust sõltub see , mida selle maailma vägevad ilma meieta kokku on leppinud . </s> <s> Mitte just eriti . </s> </p>
<p> <s> Suur poliitika võib meid siiski ükskord lähedalt puudutada ja meie valmisolekut küsida - nii vaimset , hingelist kui ka ... jah , kehalist . </s> <s> Läheks õige spordisaali ning haaraks hantlid pihku . </s> <s> Terves kehas terve vaim ! </s> <s> Eesti spordi ajalugu on suuresti täitnud karujõuga maamehed , kes välismaa sangareid selili panid , rasket rauda pea kohale vinnasid ning kange kõverasse väänasid . </s> </p>
<p> <s> Praegune Eesti pole paraku enam hirmtugevate meeste paik , tõestasid möödunud nädalavahetusel Eesti XI maaspordimängude raskejõustikuvõistlused Viljandis . </s> <s> Jah , rohkem kui kakssada poissi-meest tuli kokku , raud kõlises , matid matsusid , aga miskit jäi puudu . </s> </p>
<p> <s> Muidugi on tore , kui üle kuuekümnesel Heinar Palumäel jätkub tahtmist ja rammu medalile tulla , kaotades vaid tippmees Andrus Utsarile enesele - aga kus on ülejäänud mehed , Kalevite kanged pojad ? </s> </p>
<p> <s> Raha , pole ju raha , kurdavad maakondade spordijuhid . </s> <s> Treener vaene , lapsevanem vaene , vald vaene , riik vaene , linnasõit kallis , lapsed ei saa võistlemagi . </s> <s> Tõesti , spordirahaga Eestimaa valdu küll ei uputata . </s> <s> Väljaveninud dressipükste kõrval kohtab ka suisa auklikke . </s> </p>
<p> <s> Aga kui raha olekski rohkem , tuleb ükskord ikka valik teha . </s> <s> Mida kõrgemale tipu poole sportlane jõuab , seda kallimaks tema tee läheb . </s> <s> Siitsamast algusest läheb aga ka teine tee : tühja neist tippudest , peaasi et me igaüks liigutame . </s> <s> Jookseme metsas , mängime võimlas palli , ujume natuke , pumpame jõusaalis hantlitega lihaseid trimmi . </s> </p>
<p> <s> Eriti palju see ju ei maksa - metsajooks vaid dressi ja jooksukingade raha , mille saab jagada harjutamiskordade arvuga . </s> <s> Ja jõusaali asemel võib ju kodus kuuri all rauda lae poole suruda . </s> </p>
<p> <s> Ning veel : tasuks mõelda , kas kõik need spordirajatised , mida jõukamad omavalitsused üles upitavad , on ikka seda väärt . </s> <s> Kui ujulapilet maksab 50-60 krooni , saavad sportimist endale lubada vähesed . </s> </p>
<p> <s> Staadionist ei maksa rääkidagi . </s> <s> Kui jalgpallipoisse-tüdrukuid pole , on mitukümmend miljonit pandud üksnes koolide kevadiste ja sügiseste spordipäevade jaoks . </s> <s> Paar päeva aastas liigutada - ennast ikka veel spordiriigiks pidava Eesti jaoks on seda vähe mis vähe . </s> <s> Tugeva , otsustus- ja vastutusvõimelise rahva jaoks hirmus vähe . </s> </p></div3>
        </div2>
        <div2 type="rubriik">
          <head> Turg </head>
          <div3 type="artikkel"><head> Maasikas ja heeringas 15 kr/kg </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Märtsis maksis Hispaania maasikas pealinnas keskmiselt 100 kr/kg . </s> <s> Rusikasuuruste maasikate praegune hinnalangus Tallinna Jaama turul tasemeni 15 kr/kg oleks isegi südasuvel absurdne . </s> <s> Maasikad ei ole hallitanud , ainult veidi loppis . </s> <s> Müüja põhjendab hinnalangust vähese ostuhuviga . </s> </p>
<p> <s> Samas on paremini säilivad redised hinnas kaotanud vaid 5 krooni , makstes nüüd 35 kr/kg . </s> <s> Vahepeal hinnarallis hinge tõmmanud kapsas ja porgand on uuesti rünnakule asunud . </s> <s> Jaama turul küünib kapsa hind 7.50 ja porgandi oma 14 kroonini kilogrammi eest . </s> </p>
<p> <s> Eesti inimesed on juba hakanud harjuma mõttega , et soolaheeringa kilogrammi eest tuleb letti laduda vähemalt 27 krooni . </s> <s> Sel nädalal maksavad väiksemat kasvu heeringad Jaama turul aga 15-19 kr/kg . </s> <s> Kes tahab ise räimi soolata , saab samast osta kilurohtu hinnaga 10 kr/100 g . </s> <s> Sellest kogusest pidi jätkuma 3 kg räimede sissetegemiseks . </s> </p>
<p> <s> Sellega Jaama turu hinnaüllatused ei piirdu . </s> <s> Läti piparkoogid , mis ei ole veel aegunud , saab kätte 4.50 kr/250 g ehk kaks korda odavamalt kui jõuluajal . </s> <s> Veebruaris aegunud Prantsuse apelsinimahl maksab nüüd 6.50 kr/l . </s> </p>
<p> <s> Ehitajad teenivad omapärasel viisil palgalisa . </s> <s> Lõunavaheajal tuli tööriietes mees turu kolikaupmehe juurde ja pakkus talle ehitusel kasutatavaid lõikekettaid . </s> <s> Kaup sai kahe minutiga sõlmitud ja ostja võis vajaliku abrasiivketta saada hinnaga 10-14 kr/tk . </s> <s> Ilmselt on althõlma turule jõudnud ka värvipurgid . </s> <s> Talvisel ajal ei soovita ma aga sellist värvi lisaks eetilistele põhjustele ka praktilistel kaalutlustel osta . </s> <s> Nimelt riknevad teatud värvid läbikülmumisel . </s> </p>
<p> <s> <hi rend="rasvane"> Jaan Räni </hi> </s> </p></div3>
        </div2>
        <div2 type="rubriik">
          <head> Ilm </head>
          <div3 type="artikkel"><head> Ilm &amp; teadus </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Ilmamudelit tehes jäävad hätta võimsaimadki arvutid </hi> </s> </p>
<p> <s> Lähemate päevade ilmaprognoosid on täppisteadus selle sõna küllaltki otseses mõttes . </s> <s> Prognoosi selgroog on numbriline mudel - arvutiprogramm , mis füüsikavõrrandite põhjal arvutab ette õhumasside liikumist . </s> </p>
<p> <s> Prognoosi ebatäpsusi tekitab enamasti arvutiressursi nappus ja/või vaatlusvõrgu hõredus . </s> <s> Modelleerimiseks ei ole meteovaatlusi kunagi küllalt tihedalt - ei ruumis ega ajas . </s> <s> Sama kehtib arvutusmahu kohta : numbriline ilmamudel on pähkliks tänapäeva kõige võimsamatelegi arvutitele . </s> </p>
<p> <s> Seepärast ei ole Eestil seni oma töötavat ilmamudelit , kuid EMHI ning Tartu Ülikooli koostöös jõupingutusi selles suunas tehakse . </s> </p>
<p> <s> <hi rend="rasvane"> Abi vanarahva tarkusest </hi> </s> </p>
<p> <s> Teisiti on lugu ilma ennustamisega nädalateks ja kuudeks . </s> <s> Maa atmosfäär ei ole eraldatud keskkond , vaid on tihedates seostes ookeani , maakoore , taimkatte , päikesekiirguse ja võibolla mingite kosmiliste protsessidega . </s> </p>
<p> <s> Ilma kujunemine pikema aja vältel sõltub peamiselt neist seostest , mida veel piisavalt hästi ei tunta . </s> <s> Seega ei saa täppisteaduslikke meetodeid rakendada ja pikaajaline ilma ennustamine kujuneb aimlemiseks , milles isiklikel tähelepanekutel on suur tähtsus . </s> </p>
<p> <s> Nii on ka sesoonse ( mõned kuud ) prognoosi täituvus palju väiksem lühiajalisest : parema puudumisel loetakse meetodit tõsiselt võetavaks , kui vähemalt kaks kolmandikku ennustustest paika peab . </s> </p>
<p> <s> Sesoonse ilma ennustamine käib üldjoontes vanarahva tarkusest tuntud põhimõtte alusel : kui eelnenud kuude ilmad olid seesugused , siis järgmine kuu tuleb niisugune , ülejärgmine naasugune ja nii edasi . </s> <s> Seda põhimõtet saab rakendada teaduslikult . </s> </p>
<p> <s> Pikaajalise ilmaprognoosi klassikaline meetod on leida varasematest aastatest need , mille vastavate kuude ilmad on olnud võimalikult sarnased hiljutistega . </s> <s> On täheldatud järgnevate kuude ilmade mõningast seotust eelnenutega . </s> <s> Seega saab sarnaste aastate põhjal ennustada lähikuude ilma . </s> </p>
<p> <s> Prognoosi täpsust võib üritada parandada nn regressioonmeetodiga . </s> <s> Mingi eelneva ajavahemiku näitaja , näiteks keskmine temperatuur , pannakse ühele graafikule järgneva ajavahemiku näitajaga . </s> <s> Tehes nii kõigi teadaolevate aastate kohta , saame punktiparve , millest saab läbi panna sirge või mõne muu graafiku . </s> <s> Seegi on teostatav rangete matemaatiliste meetoditega . </s> </p>
<p> <s> Graafik kujutab endast seost , mille järgi saab ennustada tuleviku ilma , teades lähimineviku oma . </s> <s> Mida vähem punktiparv graafiku ümber hajub , seda rohkem on lootust ennustuse täppiminekuks . </s> </p>
<p> <s> Matemaatika võimaldab prognoosida üht näitajat ka mitme varasema näitaja ( näiteks mitme eelnenud kuu temperatuuride ) põhjal . </s> <s> See nn mitmene regressioon on paljudel juhtudel usaldusväärsem . </s> <s> Regressioon kasutab erinevalt sarnaste aastate meetodist kogu teadmistepagasit varasema ilma kohta . </s> </p>
<p> <s> <hi rend="rasvane"> Ilus juuli </hi> </s> </p>
<p> <s> Matemaatilisi seoseid võib otsida väikese ala ( Eesti ) ilmast , aga ka kasutades näiteks andmeid kogu põhjapoolkera õhurõhu kohta , nagu Berliini Vabaülikooli prognostiku W. Röderi ilmaleheküljel <gap rend="viited"/> </s> </p>
<p> <s> Võib arvata , et kogu poolkera andmete kasutamine annab suurema ennustusjõu , sest nii arvestatakse kaudselt ilmastikku kujundavaid füüsikalisi mehhanisme . </s> </p>
<p> <s> Õhurõhu erinevustest Eesti ümbruses saab samuti regressioonmeetodil ennustada tõenäolised järgnevate kuude keskmised temperatuurid Eestis . </s> </p>
<p> <s> Kolmel eri meetodil prognoositud nelja lähima kuu temperatuurid Tartu kohta on kättesaadavad Internetis : <gap rend="viited"/> ja <gap rend="viited"/> </s> </p>
<p> <s> Eeloleval kevadel ja suve hakul suuri kõrvalekaldeid normist ei ole oodata . </s> <s> Aprill ja juuni võivad tulla keskmisest veidi jahedamad ja sajusemad , mai ja juuli kuivemad ning soojemad . </s> </p>
<p> <s> <hi rend="rasvane"> Marko Kaasik , TÜ keskkonnafüüsika instituudi teadur </hi> </s> </p></div3>
        </div2>
        <div2 type="rubriik">
          <head> Elu </head>
          <div3 type="artikkel"><head> Vaimukangelane unustuse hõlmast </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Pildistusi Aleksander Põrgi ( 15. IV 1873-11. IV 1933 ) eluteelt </hi> </s> </p>
<p> <s> Jüriöö ülestõusu algusest oli möödumas 590 aastat , kui ta suri . </s> <s> See oli 70 aastat tagasi . </s> <s> Samal kuul 60 aastat varem oli ta siia maailma tulnud . </s> <s> Vähemalt osalt sai Jüriöö tema saatuseks . </s> </p>
<p> <s> 1920. aastate lõpul oli ta olnud üks Jüriöö ülestõusu tähistamise algatajaid . </s> <s> 1927. aastal Sõjamäel toimunud üritusel pidas esimesena kõne Põrk , andes ajaloolise ülevaate sündmustest ja kutsudes rahvast vasaraga lööma kivisse tärkeid , millest siis kujunevad aastanumbrid , ja lõi ise esimesed sellised . </s> </p>
<p> <s> <hi rend="rasvane"> Jüriöö eeskujuks </hi> </s> </p>
<p> <s> Oma eesmärgist sel puhul kirjutas ta : “ Kartes , et erakondade alalised omavahelised närimised kõigutavad meie rahva lugupidamist iseseisvast riiklisest olemisest ning tegutsemisest ja viimaks meie riigile võivad saatuslikuks saada , ei võta AP osa ühegi erakonna tegevusest ja on ikka erapooletuks jäänud ja püüdnud rahva keskel ühtehoidmise põhimõtteid levitada ja seda demonstreerida eriti vanade eestlaste ühtehoidmisega rasketel aegadel , nagu 1343. a. väljaastumisel terves Eestis ja Tallinna Sõjamäel eriti </s> /---/ <s> ” </s> </p>
<p> <s> Aleksander Põrgi surm leidis laialdast äramärkimist . </s> <s> Ülistavad nekroloogid ilmusid Päevalehes , Õpetajate Lehes ja Sõduris . </s> <s> “ Rahutu otsija , kaunimeelne inimene ja idealistlik töömees , ” sõnas Õpetajate Leht . </s> </p>
<p> <s> Sõdur arvas Põrgist , et see oli oma 60aastase eluea kestel tõusnud “ /---/ silmapaistvale kohale meie rahvuslikkude vaimukangelaste seas ” . </s> </p>
<p> <s> Aegamööda on ta aga unustuse hõlma vajunud . </s> <s> Ja kindlasti on õigus Kaupo Deemantil , kes kord oma ettekandes ütles , et teenimatult . </s> <s> Oma roll on võinud olla sellelgi , et Põrgist kui ühe usundi rajajast ei olnud kõlblik Nõukogude ajal rääkida . </s> </p>
<p> <s> Teosest “ Eesti ajalugu elulugudes . </s> <s> 101 tähtsat eestlast ” teda ei leia ning “ EE ” 14. köite tekst on puudulik ja vigane . </s> </p>
<p> <s> <hi rend="rasvane"> Aino Kallase innustaja </hi> </s> </p>
<p> <s> Sündis ta 15. aprillil 1873 Viljandimaal Võisiku vallas Lätkalu külas Põrgu talus . </s> <s> Tema mõlemad vanemad , kelle eesnimedena Aleksander Põrk eelistas 1930. aastal Antsu ja Annet , olid õigeusklikud . </s> <s> Isa suri , kui Aleksander oli viiene ja noorim lastest kaheaastane . </s> <s> Vanim poeg Jüri , kes lapsest saadik isal põllutöös abiks olnud , hakkas nüüd peremeheks . </s> </p>
<p> <s> Omandanud alghariduse , jätkus Aleksandri haridustee Riia vaimulikus seminaris . </s> <s> Õiendanud küpsuseksamid Narva gümnaasiumi juures , kuulas ta loenguid Peterburi ülikooli füüsika-matemaatika teaduskonnas . </s> <s> Augustis 1897 sai Aleksander Põrk Imperaatorliku Jurjevi Ülikooli matrikli . </s> <s> Astunud ajaloo-keeleteaduskonda , jätkas ta tudeerimist ka füüsika-matemaatikateaduskonnas , omandas aga kandidaadikraadi filoloogia alal 1902 ja ajaloos 1905 , viimase tööga “ Trooja ajaloolised saatused arheoloogia andmetel ” . </s> </p>
<p> <s> Jõudu jätkus muukski tegevuseks . </s> <s> Hiljemalt 1900. aastast oli ta sidemeis Tartu ärksamate koolinoortega . </s> <s> Üks valdkondi oli emakeeletundide küsimus . </s> <s> Asi hakkas liikuma 1899/1900 . õ-a II semestril , mil Aleksander Põrk ja kroonugümnaasiumi õpilane Gustav Suits koostasid palvekirja , et eesti keel võetaks kroonugümnaasiumi õppekavva . </s> </p>
<p> <s> 1901 ilmus kirjandusliku almanahhi Kiired esimene number . </s> <s> Selles oli ka Põrgi kaastöö . </s> <s> Bernhard Linde on kirjutanud , et Kiirte tegelasteks olid rõhuvas enamuses vanemat põlvkonda esindavad haritlased . </s> <s> Vastavat loetelu alustas ta Aleksander Põrgi nimega . </s> <s> Ise kirjutas Põrk sellest , et seisis “ tolleaegsete noorte “ Kirjanduse sõpradega ” lähedases ühenduses ” . </s> </p>
<p> <s> Põrgi kaastöö Kiirtega jätkub hiljemgi . </s> <s> Selle kolmandas numbris avaldas ta soovi , et Aino Kallase sulest mõni Eesti-aineline ajalooline teos ilmuks : “ Selleks on proua A. Kallase omadused just kohased : hingeelutundmine teeb talle võimalikuks meie Eesti esivanemate tundmustest rasketel aegadel aru saada ja neid õigelt kirjeldada , haritud ilmavaade ja põhjalik iseloom juhib õiget otsust mineviku kohta ja lubab iga asja erapooletult valgustada . ” </s> </p>
<p> <s> 1904. a paiku tundus see mõte Aino Kallasele veel väga võõrana : “ Mäletan üsna hästi , kui mu mees nelja aasta eest Peterburis näitas mulle seda kohta teoses “ Kiired ” III , kus keegi - ma ei tea , kes - õhutab mind eesti ainetest kirjutama . </s> <s> Mäletan , et vastasin siis järsult : Ei kunagi , ei iial ! ” </s> </p>
<p> <s> Ent läks just vastupidi ... </s> </p>
<p> <s> Põrk ise oli siis juba Moskvasse jõudnud . </s> <s> Temast sai Moskva ülikooli kunstiajaloo õppetooli professori Juri Tsvetajevi ( 1847-1913 ) , praeguse A. S. Puškini nim Kujutava Kunsti Muuseumi rajaja ja esimese direktori ( muide , poetess Maria Tsvetajeva isa ) parem käsi , assistent ehk abi muuseumi ehitamisel ja sisseseadmisel . </s> </p>
<p> <s> Muuseumitöö viis teda ka väljas-poole Venemaa piire . </s> <s> Septembris 1907 on Põrk marsruudil Bulgaaria-Austria-Šveits-Itaalia jõudnud Milanosse , kust saadab postkaardi Eestisse : “ Varsti tahan jälle Moskva poole tagasi pöörata , sest seal on ka veel palju tegemist . ” </s> </p>
<p> <s> <hi rend="rasvane"> Esimesena hõimurahvaste juurde </hi> </s> </p>
<p> <s> Kuid suved jäid vabaks . </s> <s> Need täitis suuresti vanavarakorjamine , mis asendas puhkust . </s> <s> See tee oli pikk : algas otsekui kodukoha ümbert , Põhja-Liivimaalt , Võisikult , Tarvastust , Võrtsjärve ümbert ja kulges radiaalselt . </s> </p>
<p> <s> “ Terve maa sai jalgsi läbi käitud , mõned kohad isegi mitu korda/---/ ” Väide , nagu poleks ta suuremate saarteni jõudnud , on ekslik : kindlasti käis ja kogus ta ka Hiiumaal ja Kihnus . </s> </p>
<p> <s> Järgnesid 1906 Poola , Leedu ja “ Weike Wenemaa ” 1906 ja 1908 Lapimaa , 1911 Krimmi poolsaare tatarlased ja türklased , 1912-13 Põhja-Venemaa ehk nagu temal : “ Vene-Põhjamaa ” - kui mõnd radiaalset kiirt täheldada . </s> </p>
<p> <s> Põrk oli esimene , kes Eestist hõimurahvaste juurde jõudis . </s> <s> Alles iseseisvuse ajal sedastati , et korjamist on laiendatud ka hõimurahvaste alale . </s> <s> Soome-ugri osakond asutati ERMis 1924 - sündmus , mida hiljem isegi varajaseks peetud . </s> <s> 1931. aastal oli liivlaste , ingerlast , laplaste jm esemeid muuseumis kokku u 625 , peale selle ligi 700 numbrit võõrrahvaste omi . </s> <s> Aleksander Põrgi jalad olid siis juba väsinud . </s> </p>
<p> <s> 1918. a istus Põrk esimest korda Butõrkal , kus suguvendade probleemiga tegeles Viktor Kingissepp . </s> <s> See vaigistanud nende hirmu , et nad võidakse maha lasta , sõnadega , “ et veel on tsaariaegseid ministreidki küllalt mahalasta ja vangistatud eestlasi ei ähvarda niisugune karistus ” . </s> </p>
<p> <s> Poolteist aastat hiljem oli ta teist korda Tšekaa küünte vahel . </s> <s> Vabanenud , täitis Põrk saatkonnas söögi eest laovahi ametit . </s> <s> Siin kohtas teda koolivend Paul Sepp , kes oli eesti apostliku õigeusu kiriku asjus Moskvasse tulnud . </s> <s> Põrgi kaudu rajas Sepp sidemed , millega pääses “ /---/ patriarhi jutule eesti ap.-õigeusus kiriku iseseisvuse väljahankimiseks , mis mul ka õnnestus ” . </s> <s> Eesti Apostliku Õigeusu Kirik sai Konstantinoopoli patriarhilt kanoonilise iseseisvuse 1923. </s> </p>
<p> <s> Oktoobris 1920 koju , armastatud Eestisse jõudnud Aleksander Põrk oli 47 aastane . </s> <s> Sellest ajast oli püsivamalt Eestis olnud üksnes 18 aastat . </s> <s> Kes teab , mõnikord on kaugelt armastada lihtsam ? </s> </p>
<p> <s> 1933. a varakevadel haigestus Põrk kopsupõletikku , mis pani tarmuka mehe voodisse , kust ta enam ei tõusnud . </s> <s> Kuni selle hetkeni lootnud ta , et oma elutöö lõpetamiseks on tal veel vähemalt kümme aastat aega . </s> </p>
<p> <s> Süda seiskus 11. aprillil 1933. </s> <s> Neli päeva hiljem oleks ta kuuekümneseks saanud . </s> <s> Lõputu põlemine oli lõppenud . </s> </p>
<p> <s> Nekroloogides rõhutati Aleksander Põrgi eestimeelsust . </s> <s> “ Kõik , mis Eestis omapärane ja kaunis ning õilis , pidi alles hoitama või muistseist mälestusist esile kutsutama . ” </s> <s> Sõdur kriipsutas alla Põrgi usku “ eesti rahva suurde osasse tulevikus ” . </s> </p>
<p> <s> <hi rend="rasvane"> Taara usku või õigeusku ? </hi> </s> </p>
<p> <s> Rööbiti eestimeelsusega leidis nekroloogides märkimist ka lahkunu roll taara usu ideoloogina . </s> <s> “ Varises manalasse taara-usu ideeline juht , Taara prohvet on jätnud meid maha . ” </s> </p>
<p> <s> Ferdinand Linnus oma autoriteetse sulega kirjutas : “ /---/ sama usu kommete järgi ta ka maeti </s> /---/ <s> ” sama autoriteetsesse “ Eesti biograafilise leksikoni täiendusköitesse ” . </s> </p>
<p> <s> Linnus eksis . </s> <s> Seda , et ta nii maetakse , üksnes arvati . </s> <s> Kadunu sängitati mulda apostliku õigeusu kommete järgi . </s> <s> “ Matmistalitus leidis aset Aleksander Nevski kabeli kirikus mitropoliidi ja ülempreestrite osavõtul . ” </s> </p>
<p> <s> Metropoliit Aleksander pidas lahkunud koolivennale soojasõnalise hüvastijätukõne , iseloomustades teda “ rändajana , kes käis maailmas tarkust kogudes ringi ja jõudis nüüd koju ” . </s> <s> Sõnad , mil on kindlasti rohkem kui üks alltekst . </s> </p>
<p> <s> Väike kirik oli tulvil uudishimulisi , kes olid lootnud näha matmist taarausu kommete järgi , “ kuid nüüd midagi sarnast ei olnud ” . </s> <s> Haua ääres ütles kadunule lahkumissõnu järele ülempreester Nikolai Päts . </s> </p>
<p> <s> Oli tegu kadunu viimase sooviga , selle soovi vägistamisega või polnud ta seda soovi lihtsalt jõudnud aval-dada ? </s> </p>
<p> <s> Süvenedes tekstidesse , märkad , et tegu polnud juhusega . </s> <s> Mitte kõik nekroloogid ei sidunud Põrki täielikult taara usuga . </s> <s> Sõdur kirjutas , et Põrk “ ideoloogiliselt lähenes rahvususu kandjatele - taarausulistele ” . </s> <s> Põrki tundnud Sepp : “ Tema nime ümber tekkinud taarausu ülesvõtmise idee . ” </s> <s> Ka taarausu tegelikele juhtisikuile ei saanud ta kunagi täielikult omaks . </s> </p>
<p> <s> 1930. aasta lehekuu 4. päeval kirjutas Maarda Utuste , kunagine Marta Lepp oma päevikus : “ Ajalooline päev . </s> <s> Otsustav päev . </s> <s> Hiie põhikiri otsustati anda registreerimisele . </s> <s> Koos olid : Kustas , mina , A. Põrk , ” veel kolm-neli nime . </s> </p>
<p> <s> Ja edasi : “ Põrki jälle kord haaras kahtlus , kas ei ole vara , kas oleme ise küpsed , kas ei peaks mõni kuu veel omavahel küpsema . ” </s> </p>
<p> <s> Edasi järgnesid iseloomustused inimestele : “ Põrk . </s> <s> Kui isik on kahe , kolme religiooni pooldaja , siis ei saa ta olla terve hingega juures ... ” </s> </p>
<p> <s> Viimased mõttepunktid on originaalis . </s> <s> Ja on loogiline , et sõjajärgsete “ Hiite ” sadadelt lehekülgedelt ei leia Põrgi nime kordagi . </s> <s> Ta oli alati veidi üksi olnud . </s> <s> “ Ärkamisaegse mõttelaadiga muuseumimees ja kooliõpetaja ” ( Ants Viires ) . </s> </p>
<p> <s> Ta oli vene usku ja jäi eesti meheks . </s> <s> Elu on keerukas . </s> </p>
<p> <s> <hi rend="rasvane"> Kaido Jaanson </hi> </s> </p></div3>
          <div3 type="artikkel"><head> Kuidas mõista sõltumatust ? </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Sõltumatus on mõistmine , kõikide asjaolude arvesse võtmine - eluterve kahtlemine kõiges ja kõigis </hi> </s> </p>
<p> <s> Kui Euroopas ägenes debatt , kas Iraaki rünnata või mitte , näitasid britid mitmel päeval usinasti pikki dokumentaalsaateid kurdide raskest olukorrast Iraagis . </s> <s> Põnevatest reportaažidest selgus , et kui midagi ette ei võeta , läheb kurdidel täbaralt , sest Saddam ei lase neil rahus olla . </s> </p>
<p> <s> Prantslased näitasid aga detailseid käsitlusi sellest , et Iraagil on palju naftat ja Ameerikal vähe - naftaturgudel toimub ümberjagamine ja tähtsaim tegija ümberjagamises on USA . </s> </p>
<p> <s> <hi rend="rasvane"> Iraagi kaks nägu </hi> </s> </p>
<p> <s> Mõlemad käsitlused olid avalik-õiguslikes televisioonikanalites : Briti legendaarselt BBC-lt ja prantslaste rahvustelevisiooni teiselt kanalilt . </s> <s> Miks küll on ühel asjal kaks nägu ? </s> </p>
<p> <s> Samas on Iraagi asjus toimunud tõsine ülekeemine . </s> <s> Faktid on muutunud justkui tulisemaks , kui need tegelikult on . </s> </p>
<p> <s> See on omamoodi hüperreaalsus , reaalsus , mis tegelikkusest veelgi reaalsem . </s> <s> Nii nagu on hüpertekst Internetis : ühel üksikul sõnal klikates avaneb terve uus tekst , nii ka üksik konflikt tekitab uue , ettearvamatu segaduse ja me hiljem ei mäletagi , millest see kõik . </s> </p>
<p> <s> Hüperreaalsus on tegelikkuse võimendus . </s> <s> Selline hüperreaalsus on Euroopas võimenduv lahkheli Iraagi sõja suhtes . </s> </p>
<p> <s> Ent reaalsus võib olla ka marketingi ehk reklaami objekt . </s> <s> See on kultiveeritav reaalsus , reaalsus , mida püütakse meisse istutada ja mis teatud tingimustes võtab edukalt juured alla . </s> <s> See on reaalsus kui aktsioon . </s> <s> Sõda saab reaalsuseks ! </s> <s> Saagu sõda ! </s> <s> Suund , mis on määratud . </s> </p>
<p> <s> Muidugi küsime meiegi tasasel häälel , mida see Saddam õigupoolest teeb . </s> <s> Kes ta on ja millega ta ähvardab . </s> <s> Minule on jäänud võõrsil olles vahel tunne , et Eesti ajakirjandus teab seda paremini kui Prantsusmaa , et mitte öelda suur Prantsusmaa , kellel Eestiga võrreldes siiski mõningane välispoliitiline traditsioon ja kogemus . </s> </p>
<p> <s> Eestis näikse olevat kokku lepitud , kuidas Iraagiga on . </s> <s> Ja selles polegi midagi kummalist . </s> <s> Reaalsus ongi kokkulepe . </s> </p>
<p> <s> Olen skeptiline päris reaalsuse suhtes . </s> <s> Arvan , et seda pole võimalik täiuslikult tunnetada ehk veelgi enam : puhast reaalsust ei ole olemas . </s> <s> On see reaalsus , mida me arvame olevat , milles me omavahel kokku lepime . </s> </p>
<p> <s> Ma ikkagi ei tea , kuidas läheb Saddamil , aga ma tean , et maailma mõistmine on ühtviisi keeruline nii meil kui laias ilmas , olgugi et ühtepuhku valitseb Eestis naiivne arvamus , et me teame . </s> </p>
<p> <s> Meedia on enesekindel , aga sama enesekindel on sageli lugeja-kuulaja-vaataja , kes näiliselt nii teadlikult oskab nentida , et Eesti meedia on hukas , kes ikka ootab papa Jannsenit . </s> </p>
<p> <s> Et oleks see mees või naine , kes meile seletab , kuidas asjad on . </s> <s> Kes on valmis hüüdma : “ Andke meile reaalsus ! ” </s> <s> Ent reaalsust pole olemas . </s> </p>
<p> <s> <hi rend="rasvane"> Kas oskame küsida ? </hi> </s> </p>
<p> <s> Sõnad muudavad värvi . </s> <s> Advokaat võis Vene ajal märkida formaalsust , kohatäidet , siis äkki edukat tegutsejat , siis aga osavat kombinaatorit ja lõpuks eetikavaba seaduseväänajat . </s> <s> Üks sõna , ent erinev mõistmine . </s> </p>
<p> <s> Kui ma midagi ütlen , siis see on üks võimalus paljudest . </s> <s> Võiksin öelda , et Savisaar võitis valimised . </s> <s> Võiksin öelda , et Savisaar kaotas valimised ... </s> </p>
<p> <s> Aga ma võiksin öelda midagi hoopis muud . </s> <s> Iga lause on seos , nagu on seos ühe inimese elu või ühe rahva ajalugu . </s> <s> Kombinatsioone on lõpmata arv , ehkki sõnade hulk võib olla piiratud . </s> </p>
<p> <s> Seos on ajakirjanduse toode . </s> <s> Ajakirjanduse asi on luua seoseid , aga häda on selles , et tihti ajakirjandus ei tegele seose loomisega , vaid kasutab juba loodud seost , nagu pooltoodet , nagu pooltoorest kotletti . </s> <s> Me kasutame mõtteid , mis on juba valmis , kopeerime ja paljundame neid , iseäranis puudutab see välispoliitilist debatti . </s> </p>
<p> <s> Lihtsam on olla juba sõja poolt või vastu kui analüüsida , mis ja milleks , ehkki on ka öeldud , et vastu olla on lihtsam kui pooldada . </s> <s> Hüva , välispoliitika ei ole hea näide , me nagunii ei suudaks laia maailma tunnetada . </s> </p>
<p> <s> Aga tõsisem on lugu kodumaise toorainega - sisepoliitika ja majandusteemadega . </s> <s> Eesti ajakirjanduses on vähe algupäraseid seoseid ja see tingib üheülbalise reaalsuse ehk kehva ajakirjandusliku köögi . </s> </p>
<p> <s> Mulle näib , et müütilise sõltumatus(neutraalsus)printsiibi järgimisega vabandame sageli lahjat ja peaaegu uudistevaba produkti , eriti puudutab see kodumaist elektroonilist meediat , kus uudist võib toota ilma piisava teadmistetausta ja analüüsivõimeta ajakirjanik , keda pigem võiks nimetada uudistetreialiks , lihttööliseks . </s> </p>
<p> <s> Kus on ajakirjanduslik otsustus , professionaalselt tehtud järeldus , taust ja perspektiiv ? </s> </p>
<p> <s> Meil on kombeks rääkida avatusest . </s> <s> Riik ja valitsus peavad olema avatud . </s> <s> Avatuse kohta on ikka ja jälle küsitud uuelt valitsusjuhilt Juhan Partsilt . </s> <s> Ent teisalt : kas ajakirjandus oskab selle avatusega midagi peale hakata ? </s> <s> Kas ajakirjandusel on midagi asjalikku küsida ? </s> </p>
<p> <s> <hi rend="rasvane"> Rahva reaalsus ja meedia reaalsus </hi> </s> </p>
<p> <s> Oleme siin ehitanud maju ja sillutanud tänavaid , aga mitte ainult . </s> <s> Oleme ehitanud mõistesüsteemi ja suuresti just ajakirjanduse abil . </s> <s> Meil oli nõnda lihtne , sest me teadsime , et sotsialism on pähh ja turumajandus hea ja nii edasi . </s> </p>
<p> <s> Siis tulid parlament , president , börs ja kaitsevägi - asjad eelajaloolisest ajast . </s> <s> Jah , midagi oli ju kahe sõja vahel , aga see on suuresti müütiline . </s> </p>
<p> <s> Uuenenud ühiskonnal olid müüdid demokraatiast , aga mitte praktilist kogemust . </s> <s> Uuenenud ühiskonnal oli perestroikaaja debatikogemus , aga vaba riigi vabu institutsioone ei saanud käega katsuda ja telekas näidata . </s> <s> Ajakirjandus pidi asjad läbi katsuma ja õppima . </s> </p>
<p> <s> Taasiseseisvunud Eesti elas unikaalset elu , sest suurelt osalt valitses kokkulepe selles , millises reaalsuses me elame . </s> <s> Mäletame ju hoiakut , et me kõik ajame ühte asja . </s> <s> Nii nagu 11. septembri terroriakt justkui ühendas maailma ja andis selged suunised , kuidas kurja maailmaga hakkama saada , nii seisime meie üheksakümnendatel ühiselt ühise asja eest . </s> </p>
<p> <s> Harva annab elu selliseid stardipauke . </s> <s> Nüüd näeme , et rahva seas kujunev arusaam reaalsusest ja meedia kujutatud arusaam pole päris üks ja seesama . </s> </p>
<p> <s> Eesti elu näib iseloomustavat mingi kummaline kartus : kas euroreferendumil läheb ikka nii , nagu peaks , kas valimistel läheb nii , nagu peaks . </s> <s> See kartus on üks nn aktsioonreaalsuse ilminguid . </s> </p>
<p> <s> Jah , võiks öelda , et pole ju probleeme . </s> <s> Meil on vaba ajakirjandus . </s> <s> Ajakirjandus teab ja arvab . </s> <s> Aga ajakirjanduse statistiline usaldusväärsus on kogu aeg langenud . </s> <s> Selle peale võiks arendada mõtet rahva rumalusest ja võimalusest valida rahvast . </s> <s> Ja massidest ja eliidist . </s> <s> Ja matsidest ja vurledest . </s> </p>
<p> <s> Üks reaalsusetajumise dissonantsiga seotud ikoone on kindlasti president Arnold Rüütel . </s> <s> Ajal , kui kogu ajakirjandus ei andnud talle mingitki võiduvõimalust , võitis ta ometi presidendivalimised . </s> </p>
<p> <s> Rüütli valimine oli tegelikult nn hüperreaalsuse kriis . </s> <s> Hüperreaalsus määras selles mängus osalised , võitjad ja kaotajad . </s> <s> Muidugi aitas kaasa võimulolijate suutmatus omavahel kokku leppida , ent mitte ainult . </s> </p>
<p> <s> Lõpuks selgus ikkagi , et presidendivalimistega õiendati vanad võlad : 1992. aasta presidendivalimistel valis rahvas Rüütli , ent parlament otsustas teisiti . </s> <s> Nüüd oli parlament saamatu ja nõnda saabus justkui tõe hetk . </s> </p>
<p> <s> Pole minu asi arutada Rüütli isiku , teenete või sobivuse üle . </s> <s> Mind huvitab , miks sõltumatu ajakirjanduse vahendatud reaalsus ja avalikkuse genereeritud reaalsus nõnda erinesid . </s> <s> Miks sündis kokkulepe , mida üks osaline ( ajakirjandus ) oodata ei osanud . </s> </p>
<p> <s> Kriitika Rüütli suhtes ainult kasvatab reaalsusedissonantsi - osa avalikkusest leiab ikka , et Rüütlile tehakse liiga . </s> </p>
<p> <s> Veelgi põnevam ebakõlaikoon on legendaarne Edgar Savisaar . </s> <s> Savisaar pole ju inimene , tema on maailmavaade . </s> <s> Savisaar on kui ekvaator . </s> <s> Miks muidu on pikkade aastate jooksul Eesti sisepoliitiline analüüs taandunud teljele : tema poolt ja tema vastu . </s> </p>
<p> <s> Savisaar ise on seda oskuslikult ära kasutanud ja tekitanud olukorra , kus midagi ei saa juhtuda , ilma et tema ei oleks oma arvamust öelnud . </s> <s> See on omakorda toonud raha ja toetajaid , kuid ühel hetkel ka isolatsiooni ja teatud tupikseisu erakonna jaoks . </s> <s> Eestis on vähe selliseid isiksusi , kes on meedia n-ö lohku tõmmanud ja tõeline debatt on jäänud toimumata . </s> <s> Lennart Meri sobib veel näiteks . </s> </p>
<p> <s> Savisaare maailmavaate eriline ilming on ka kummaline õhin pärast üldvalimisi . </s> <s> Siis tundub , et me oleme ikka veel noor riik . </s> <s> Koalitsioonitegemine oleks kui maailmaloomine . </s> <s> Loodetavasti sündis koalitsioon , mis on hea . </s> <s> Ja meil on uusi tegijaid . </s> </p>
<p> <s> Ent kas on õige , kui valimiskampaania taandub Eesti tingimustes astronoomilisele rahakulutamisele . </s> <s> Kas see ei kõnele ebaküpsusest , kui otsustamise telg on uus contra vana , valmis contra ei ole valmis . </s> <s> On siis oht õhus ? </s> <s> Reaalsus kui aktsioon , reaalsus kui manipulatsiooniobjekt . </s> <s> Nüüd alustame uut elu ! </s> <s> See on ühtaegu ülev ja ka kartusi tekitav . </s> </p>
<p> <s> <hi rend="rasvane"> Palju kanaleid , vähe tegijaid </hi> </s> </p>
<p> <s> Olen märganud , et uudiseid vaadatakse skaalat meeldib - ei meeldi silmas pidades . </s> </p>
<p> <s> Kas auditoorium tahab tegelikku debatti ? </s> <s> Millist debatti saaks 100 miljoni eest - väidetavalt kulus just nii palju raha valimisreklaamiks . </s> <s> ETV eelarve oli vist 170 miljonit krooni . </s> </p>
<p> <s> Aga minu asi pole osatada . </s> <s> Pole päris õige saamatust vabandada rahapuudusega . </s> <s> Pigem on probleem professionaalsuse lahjenemises . </s> <s> Liiga väike riik , liiga vähe häid tegijaid , ent liiga palju kanaleid . </s> <s> See omakorda toob võitluse , kus sõltumatus pole argument . </s> </p>
<p> <s> Peaksin vastama küsimusele : “ Kuidas ära tunda sõltumatust ? ” </s> </p>
<p> <s> Ma ei saagi sellele vastata , sest täit sõltumatust pole ikkagi . </s> <s> Arvan , et sõltumatus on mõistmine , kõikide asjaolude arvesse võtmine - eluterve kahtlemine kõiges ja kõigis . </s> </p>
<p> <s> <hi rend="kaldkiri"> Ettekandest ETV meediakonverentsil “ Kuidas ära tunda sõltumatust ? ” </hi> </s> </p>
<p> <s> <hi rend="rasvane"> Indrek Treufeldt , Brüssel-Tallinn </hi> </s> </p></div3>
        </div2>
        <div2 type="rubriik">
          <head> Inimene </head>
          <div3 type="artikkel"><head> Ervin Lillepea teeb oma laulud ise </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Ervin Lillepea oli keskkoolipoiss , kui kirjutas oma esimese laulu , kevadest . </hi> </s> <hi rend="rasvane"> <s> “ Vist “ Mai on kevadkuu ” , meenutab ta . </s> <s> “ Aga seda laulu pole enam alles . ” </s> </hi> </p>
<p> <s> Kuid üks esimesi , samuti keskkooliajal tehtud “ Sünnipäeva laul ” on Ervin Lillepea märtsikuu algul ilmunud albumil “ Armastus ” . </s> <s> Selle laulu saamislugu selgitab autor nii : “ Meil käis kodus palju külalisi , tähtpäevi peeti alati suures ringis , lauldi palju koos . </s> <s> Mulle aga meeldis laule sepitseda . ” </s> </p>
<p> <s> <hi rend="rasvane"> Sport ja laul käsikäes </hi> </s> </p>
<p> <s> Ervin Lillepea musikaalsust oli juba aastaid varem märganud kooli muusikaõpetaja . </s> <s> Tema soovitas vanematele , et nad poisi muusikakooli paneksid . </s> <s> Tegemist oli päritud andega - Ervini ema mängis kodus klaverit ja akordioni . </s> </p>
<p> <s> Muusikakoolini asi siiski ei jõudnud , sest poiss polnud asjast huvitatud . </s> <s> Tema tahtis hoopis spordiga tegelda . </s> <s> Hästi palju jalgpalli ja korvpalli mängida , ujuda . </s> <s> Ta kuulus ka kooli võrkpallimeeskonda , talvel suusatas , tegi suusahüppeid ja mängis hokit . </s> </p>
<p> <s> Vanemad pidasid poja soovist lugu ega käinud muusikakooliga peale . </s> </p>
<p> <s> Tollases Jaan Tombi nimelise kultuuripalee poistekooris laulmas käis Ervin Lillepea aga vabal tahtel . </s> <s> Sest peale koos laulmise tegid poisid suvel laululaagris koos ka sporti . </s> </p>
<p> <s> “ Kui jõudis kätte häälemurre , saadeti mind pensionile , ” naljatleb Lillepea . </s> <s> “ Aga sellest polnud midagi , sest poistega käisin läbi ikka . ” </s> </p>
<p> <s> <hi rend="rasvane"> Kuldsed 80ndad </hi> </s> </p>
<p> <s> “ Kaheksakümnendad oli minu aeg , ” ütleb Lillepea . </s> </p>
<p> <s> Selleks ajaks oli tal kitarrimäng selgeks õpitud ja Eesti Filharmoonia estraadistuudio lõpetatud . </s> <s> Estraadilaulja diplomiga Lillepeast sai 1981. aastal Eesti trükitööstuse ansambli Raster solist . </s> <s> Tervelt kümneks aastaks . </s> </p>
<p> <s> Esimene tunnustus tuli koos Rasteriga Arne Oidi nimeliselt lauluvõistluselt . </s> <s> “ Hällilaul ” tõi publiku auhinna . </s> </p>
<p> <s> Kolm aastat hiljem tegi samal võistlusel võidukäigu Lillepea laul “ Tule , õeke ” . </s> <s> Auhinnad tulid ka Eesti Raadio laulukonkursilt “ Mehed , meri ja maa ” , kus jäid sõelale “ Roosid sulle ” , “ Talupoja kalender ” ja “ See maa ” . </s> </p>
<p> <s> Ansamblil polnud repertuaarivalikuga probleeme , sest Lillepea kirjutas ise nii sõnad kui sepitses ka viisi . </s> <s> Mõnikord pani viisi alla ka teiste kirjutatud tekstid . </s> </p>
<p> <s> “ Ükskord saatis mulle laulusõnad suvest üks kellassepp Türilt , ” meenutab Lillepea . </s> <s> “ Kui tuli lauluvõistlus “ Meri , mehed ja maa ” , siis laulsin selle laulu raadio fonoteeki sisse . ” </s> </p>
<p> <s> Lillepea usub , et kodumaine lauluvõistluse traditsioon tuleks taastada . </s> </p>
<p> <s> Ega eurolaulu tegeminegi mehele üle jõu käi . </s> <s> “ Kui ainult leiaks , kes ingliskeelsed sõnad valmis meisterdaks . </s> <s> Ma ei ole veel sellele rajale lihtsalt sattunud . ” </s> </p>
<p> <s> Lastelaulud aga istuvad Lillepeale väga hästi . </s> <s> Neid on ta kirjutanud paarikümne ringis . </s> <s> “ Kuna lasteetenduste jaoks on tarvis , ” põhjendab ta . </s> </p>
<p> <s> Et muusikuna praegusel ajal läbi lüüa , tuleb Lillepea meelest ise jõudsalt tegutseda . </s> </p>
<p> <s> Tuttavad küsivad mõnikord Ervin Lillepea käest , et miks ta enam ei laula . </s> </p>
<p> <s> “ Tegelikult laulan iga päev , ” vastab Lillepea . </s> <s> “ Ma ei ole lihtsalt pidevalt tähelepanu keskpunktis . </s> <s> Pole tahtnudki olla , sest mul on oma publik olemas , kes teavad , millal ja kus ma esinen . ” </s> </p>
<p> <s> Esineb Ervin koos Tõnu Aavaga kahemehe nalja- ning laulukavas “ Sisse ja välja ” ja koos humorist Raimo Aasaga mitmetes huumorikavades ja lasteetendustes . </s> </p>
<p> <s> <hi rend="rasvane"> Laudate Dominum </hi> </s> </p>
<p> <s> Tallinna Toomkiriku kooris Laudate Dominum on Lillepea laulnud juba seitse aastat . </s> <s> Koori juht Anne-Mai Salumäe on Ervin Lillepea tädi . </s> <s> Kui Anne-Mai ja Jaak Salumäe tulid Viljandist ära Tallinna , tuli ka Viljandis sündinud Laudate Dominum nendega kaasa . </s> </p>
<p> <s> “ Tädi ütles , et tal on kooris tenorit tarvis , ” meenutab Lillepea . </s> <s> Ja mäletab , et kaua ta selle üle , kas minna kirikukoori laulma või mitte , aru ei pidanud . </s> </p>
<p> <s> “ Kirikus saab rahu , jõudu ja usku oma tegemistesse . ” </s> </p>
<p> <s> Kaheksakümnendatel loometipus olnud Ervin Lillepea on lasknud oma lastel kuulata neid laule , mis isale omal ajal kuulsust tõid . </s> <s> “ Endalegi üllatuseks on need laulud meeldinud nii 21sele Karvinile , 16sele Kristiinale kui ka 14sele Kadrile . ” </s> </p>
<p> <s> Lastel on ka uuel plaadil oma lemmikud : “ Sind hoian ” , “ Lilia ” , “ Sinuga tantsin ” , “ Hellad sõnad ” . </s> </p>
<p> <s> Lillepea tunnistab , et talle meeldib plaadi tegemine . </s> <s> Meeldib töö stuudios . </s> <s> Ja kui asi valmis , siis , nagu ikka uue asja puhul , tahab kangesti , et see meeldiks ka kuulajaile . </s> </p>
<p> <s> “ Tundub , et see plaat on läinud asja ette , ” on Lillepea tehtuga rahul . </s> </p>
<p> <s> <hi rend="rasvane"> Erika Kesküla </hi> </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> Kas rahvakultuuri ähvardab surm ? </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Niisugusele küsimusele otsis 3. ja 4. aprillil vastust Viljandi kultuurikolledžis peetud konverents “ Projektipõhine Eesti : kas rahvakultuuri surm ? ” . </s> <s> Konverentsi pealkiri ärgitas mõttevahetusele . </s> </p>
<p> <s> Konverentsi arutelud põhinesid poolteise aasta jooksul Eesti maapiirkondades kultuuritöötajatega peetud ümarlauavestlustel . </s> <s> Igas kohas kahekümnest oli koos 10-15-liikmeline omaalgatuste ja rahvakultuuri eestvedajate vestlusring . </s> <s> Viljandi kultuurikolledži uurimisrühm ( projekti juht Mai Sarnet ning Ene Talas , Vilma Ilves ja Enn Siimer ) töötas ühiskonnateadlase Aili Aarelaid-Tarti käe all . </s> <s> Jutuajamised salvestati ja kirjutati üles . </s> <s> Kogunes mahukas ja üldistusjõuline materjal . </s> <s> Seda rahvakultuuriprojekti toetas Sorose Kaasaegse Kunsti Keskus . </s> </p>
<p> <s> Aili Aarelaid-Tart esines ettekandega “ Rahvakultuurist muutunud maailmas ” . </s> <s> Ta tõdes , et traditsioonilised rahvakultuuri asutused ( rahva- ja kultuurimajad ) on suures osas kaotanud oma populaarsuse ja asendunud omaalgatuslike seltsidega . </s> </p>
<p> <s> Seltsid elatuvad projektidest , mille tõttu paljud head ja populaarsed algatused on ajapikku läinud rahapuudusel hingusele . </s> <s> Samuti ei suuda projektipõhised omaalgatused tihtilugu kindlustada paikkonna omakultuurilise identiteedi elujõulist püsimist ja traditsioonide kestmist . </s> </p>
<p> <s> Kolledži täiendõppe juht Mai Sarnet tõdes , et juhusliku rahastamise tõttu on projektide najal elamine võrreldav ühepäevaperemehe mentaliteediga . </s> </p>
<p> <s> Paikkonna traditsioonide mõjust tänastele harrastustele kõneles Ene Talas . </s> <s> Vestlusringid näitasid ilmekalt , kui suure mõjuga on paikkondlikud kultuuritraditsioonid . </s> <s> Aegade jooksul välja kujunenud tugevad rahvakultuurikeskused on tugevad ka täna . </s> </p>
<p> <s> Kohalike muuseumide arv on kasvanud . </s> <s> Enamik muuseumidest on eraalgatuslikud , kuid nende asutamise initsiatiiv näitab selgelt , et jutud maapiirkondade rahvakultuuri surmast on tugevasti liialdatud . </s> </p>
<p> <s> Kohtades , kus ettevõtlus on arenenud , on ka omaalgatuslikku liikumist märksa enam . </s> <s> Elujõulisemad on omaalgatused , mis on kuidagiviisi seotud äri ja oma toodete müügiga . </s> </p>
<p> <s> Kahjuks pole paljudel juhtudel kohalikud koolid , mis neelavad lõviosa omavalitsuste rahast , piisavalt avatud ja paikkondliku identiteediga seotud . </s> </p>
<p> <s> Konverents näitas , et rahvakultuur on teisenemas , mis võib olla üpris valuline , kuid ta elab tänu tema kandjate entusiasmile ja nõuab arenguks suuremat tähelepanu riigilt . </s> </p>
<p> <s> <hi rend="rasvane"> Enn Siimer </hi> </s> </p></div3>
          <div3 type="artikkel"><head> Harald Leppikson sai suurmeistriks </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Aprilli algul saabus fotograaf Harald Leppiksonile koju kätte diplom , mis tunnistab , et ta on saanud AFIAPi ehk Rahvusvahelise Fotokunsti Föderatsiooni kunstniku tiitli . </s> </p>
<p> <s> Harald Leppiksoni nägu peaks Eestis paljudele tuttav olema . </s> <s> Lehemehena on tal tulnud igasugu inimesi pildistada , olgu nad kingsepad või kindralid , vabrikutöölised või presidendid . </s> <s> Iseäranis mihkel on Leppikson aga pildistama maainimesi . </s> <s> Ise maapoiss , oskab ta objektiivi püütuga nii mõnusat juttu puhuda , et too ei märkagi , kuidas temast hetkega kunstiteos saab . </s> </p>
<p> <s> AFIAP fotokunstis on enam-vähem sama mis suurmeister males . </s> <s> Eestis on selle tiitli pälvinud veel vaid Kalju Suur ( 1978 ) , Peeter Tooming ( 1979 ) ja Juhan Lasman ( 1992 ) . </s> </p>
<p> <s> Maalehel on väga hea meel lehes tema fotode ülemise parema nurga kohale kirjutada HARALD LEPPIKSON , AFIAP . </s> </p></div3>
        </div2>
        <div2 type="rubriik">
          <head> Naeris </head>
          <div3 type="artikkel"><head> Ka iiveldavale isale aastapalk ! </head>
<p> <s> <hi rend="kaldkiri"> 10.04.2003 </hi> <hi rend="rasvane"> Maamees muigas seitsmendat korda </hi> </s> </p>
<p> <s> Maanaised niisamuti . </s> <s> Seitse pidi olema maagiline arv . </s> <s> Et kes seitsmenda aastani on elanud , elab veel seitse korda seitse aastat . </s> <s> Mul ka aastaid 49 , seega õnnega koos . </s> <s> Selle teooria mõtlesin küll ise välja . </s> <s> Õnnega koos ka veel seepärast , et sain jälle Väätsal ära käia , see oli eelmisel laupäeval . </s> <s> Muigavaid maamehi ja -naisi vaatamas-kuulamas . </s> </p>
<p> <s> Mis seal siis ära tehti ? </s> <s> Äkki keerati kogu senine teatriteadus pea peale ? </s> <s> Ei ühti . </s> <s> Oli üks kena laupäev taidlusega , parema ja halvemaga . </s> <s> Aga vaadake , kui lähed ikka päris teatrisse , istud seal ja satud vaatama sihukest jura , et puna tõuseb palgesse ( kuigi saalis on pime ) , siis Väätsal seda muret pole . </s> <s> Seal teevad teatrit ja estraadi ja klounaadi ja spagaati ja löövad tantsu need , kes päris elus varavalgest hilisõhtuni lüpsavad , künnavad , niidavad , kobestavad ja äestavad , vahel isegi lapsi õpetavad või vasikaid ja põrsaid maailma aitavad . </s> <s> Kraasijatest ja ketrajatest rääkimata . </s> <s> Ja kui nad siis oma päevatöö kõrvalt veel leiavad aega kokku tulla ja estraadi teha ja kõige lõpuks oma estraadiga ka veel üleriigilise publikumi ette tulla ... </s> <s> See on suur tegu . </s> <s> Aga ega seda latti seepärast siis veel maha ei saa lasta . </s> <s> Tõsta vaja , tõsta . </s> <s> Rohkem nalja hektarilt ! </s> </p>
<p> <s> Maalehe seekordne žürii - “ Naeri ” toimetaja Maarius Suviste , “ Naeri ” kauaaegne ja produktiivne kaasautor , riigiprokurör Andres Ülviste ja “ Naeri ” kaasautor mina ise - ei pidanud kaklema hakkama , määramaks esimese auhinna . </s> </p>
<p> <s> Selle koha pealt aitas meid ka publikum . </s> <s> Kui ikka Irene Pukk Jürist oli oma vanatüdruku loengu meeste anatoomia teemal esitanud , kisas saal kui pöörane ja plaksutas oma lemmikut mitu korda tagasi . </s> </p>
<p> <s> Pöördumine esinejate poole : kui tahate , et järgmisel aastal ka teie etteastet sellised ovatsioonid saadaksid , pange juba nüüd pead tööle , valmistage kava põhjalikult ette ja õppige tekst perfektselt pähe . </s> <s> Lisaks liikumine laval , miimika , pausid õiges kohas ja muidu lahe olemine . </s> <s> Korrake ja korrake . </s> <s> Siis olete võidumehed ! </s> </p>
<p> <s> Sel aastal kukkusid nii mõnedki trupid või üksikesinejad seepärast võitjate hulgast tahapoole , et esinemine oli korralikult ette valmistamata . </s> <s> Istun seal žürii laua taga , kuulan , vaatan ja tunnen , et loos justkui nali on - kohati päris hea nali - , aga selle väljamängimiseks on võetud esimene pähesattunud võimalus . </s> <s> Ja seegi tuli kaks päeva enne Väätsale minekut . </s> </p>
<p> <s> Naljategemine on üks kuramuse tõsine töö . </s> <s> Kes tahab järgmisel aastal Väätsal kõige suuremat auhinnakannu saada , hakaku juba täna tõsiselt tööle . </s> </p>
<p> <s> Et maamees muigaks ka aasta pärast . </s> <s> Kogu raha eest ! </s> </p>
<p> <s> <hi rend="rasvane"> Lembit Remmelgas </hi> </s> </p>
<p> <s> P. S. </s> </p>
<p> <s> Andres Ülviste saatis e-kirja , kus arvas , et võiks muu hulgas ära märkida selle , et esitatud kavades oli väärilist rõhku pandud muusikalisele küljele - üks klaver , mitu lõõtspilli ja arvukalt tinavilesid . </s> </p>
<p> <s> Parimatest parimad : esimesel pildil Irene Pukk Jürist , teisel klounaadiduo Ülle Rajamart ja Age Uustalu Pajustist , kolmandal Väino Stoltsen Koerust , kes tervislikke ja sportlikke eluviise propageeris , kõige all Haljala mehed Margus Punane ja Jaanus Lassur , kes päris kenasti prügikollide traagilise elu välja mängisid . </s> </p>
<p> <s> Tarmo Vaarmets võitis karikatuurivõistluse </s> </p>
<p> <s> 79 tööd , 14 autorit - see on esimene kokkuvõte Viljandi kunstiklubi ja Viljandi kultuurimaja korraldatud karikatuurivõistlusest “ Üldine jama ” . </s> </p>
<p> <s> Võrreldes esimese korraga , kahekordistus osalejate arv . </s> <s> Esitatud töid oli kolm korda rohkem . </s> <s> Osalejaid oli Võrust ja Virust , Raplast , Tallinnast ja Viljandist . </s> </p>
<p> <s> Auhinnatseremoonia toimus 31. märtsil Viljandi kultuurimajas üritusel “ Parema jalaga esimesse aprilli ” . </s> </p>
<p> <s> Žürii , koosseisus Eduard Tüür ( esimees ) , Jüri Paet , Harald Tüür , Teet Lindma ja Gert Kiiler , otsustas auhinnad välja anda järgmiselt : peapreemia - Tarmo Vaarmets , II koht - Ott Kirotar , III koht - Hugo Hiibus , eripreemia - Tarmo Vaarmets , publiku preemia - Hugo Hiibus . </s> </p>
<p> <s> Auhinnafond ( kokku 6000 krooni ) jagati ebavõrdsete osadena laiali . </s> <s> Võitja säilitas netona 1515 krooni . </s> </p>
<p> <s> Parimate töödega saab tutvuda Viljandi kultuurimaja kohvikus kuni 19. aprillini . </s> </p>
<p> <s> Päevaraamat </s> </p>
<p> <s> <hi rend="rasvane"> Inna Aeg </hi> </s> </p>
<p> <s> 3. aprill </s> </p>
<p> <s> Mul on väga hea meel , et Riigikoguduse eeskõnelejaks sai naine . </s> <s> Tubli , Ene ! </s> <s> Nüüd on parlamendis vähemalt üks inimene , kes tähti tunneb . </s> </p>
<p> <s> 4. </s> </p>
<p> <s> Istusime vanamehega köögis ja arutasime päev otsa üht probleemi . </s> </p>
<p> <s> Ma ütlen , et ega need Tallinna noorte meeleavaldused Ameerika saatkonna ees meile head too . </s> <s> Vanamees noogutas . </s> <s> Nüüd tuleb hinge kinni hoida ja loota , et madinaks ei lähe . </s> <s> Vanamees noogutas . </s> <s> Kus meil neid tanke ja Mahtra mehi praegusel ajal ikka võtta on . </s> <s> Vanamees noogutas . </s> <s> Üht ma ütlen : ega Ameerika seda asja nii jäta , ei ole nad ju veel ühtegi kurjusetelge alles jätnud . </s> <s> Vanamees hakkas nutma . </s> </p>
<p> <s> Õhtul hakkas vanamees hantleid tõstma ja kätekõverdusi tegema ning ütles , et kodumaa kaitseks ei ole kahju tal ennast liigutada . </s> </p>
<p> <s> 5. </s> </p>
<p> <s> Käisime Väätsal naljaüritusel “ Maamees muigab ” . </s> <s> Sõime ja jõime seal meiegi , auhinda ei saand aga midagi . </s> <s> Miski väikese kannu siiski saime ja meie oleme loomulikult rahul sellegagi , eriti minu vanamees ja Kuuse-mutt . </s> </p>
<p> <s> Võibolla ma lisaksin siia ühe mõtte veel siiski ... </s> <s> Koridoris sosistati , et žürii oli sel aastal väga karm . </s> <s> Eks ta nii oli jah , kuna meie trupp ju esikohta ei saanud . </s> </p>
<p> <s> 6. </s> </p>
<p> <s> Talv tuli tagasi ja ütles , et jääb kauemaks . </s> <s> Ka siin meie kandis oli selline lumetorm , et istume nüüd vanamehega lumevangis . </s> </p>
<p> <s> Loodus karistas meid uue poliitika eest , ma ütlen . </s> </p>
<p> <s> 7. </s> </p>
<p> <s> Lugesin lehest , et Murru vangid ei tahtnud jälle süüa . </s> <s> Teate , mehed , ma ütlen teile nii : Murru vangid , tulge üle ( aia ) , saate kõhud täis ja jõuluks koju . </s> </p>
<p> <s> 8. </s> </p>
<p> <s> Õhtul tabas mind ebameeldiv uudis : Kreisiraadio hakkas telekas oma igivanade naljadega jälle tüütama . </s> <s> On ikka mõni väsimatu küll . </s> </p>
<p> <s> Kardame vanamehega hirmsasti . </s> <s> Mida tähendab endise maavanema ja nüüdse sotsiaalministri nullpomerants ? </s> </p>
<p> <s> 9. </s> </p>
<p> <s> Kas te mäletate , et nädalaid tagasi kutsusin kõiki kodanikke sigima ? </s> <s> Loomulikult mäletate . </s> <s> Mul on hea meel , et vähemalt Parts on minu üleskutset täie tõsidusega võtnud . </s> <s> Seostas ta ju oma valitsemise edu sündimuse kasvuga . </s> <s> Et kui tittesid tuleb , siis on valitsusel hästi läinud , ja kui tittesid ei tule , on ta läbi kukkunud peaminister . </s> <s> Vaat niiviisi on lood . </s> <s> Kuis Inna Aeg ütleb ja mõtleb , nii on ja nii jääb ! </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 09.04.2003 <bibl> <author> Mati Soomre </author> </bibl> </hi> <hi rend="rasvane"> 7 . </hi> </s> <hi rend="rasvane"> <s> IV </s> </hi> </p>
<p> <s> 1889 sündis Tšiili luuletaja <hi rend="rasvane"> Gabriela Mistral </hi> . </s> </p>
<p> <s> Nobeli kirjandusauhinna laureaatide seas on ainult kaks sama perekonnanimega kirjanikku : provanssaali luuletaja Frédéric Mistral ( 1904 ) ja Gabriela Mistral ( 1945 ) . </s> </p>
<p> <s> Eesnimekaimusid on rohkem : • John Galsworthy ( 1932 ) ja John Steinbeck ( 1962 ) • José Echegaray ( 1904 ) , Camilo José Cela ( 1989 ) ja José Saramago ( 1998 ) • René François Armand Sully-Prudhomme ( 1901 ) ja François Mauriac ( 1952 ) • Samuel Agnon ( 1966 ) ja Samuel Beckett ( 1969 ) • Thomas Mann ( 1929 ) ja Thomas Stearns Eliot ( 1948 ) • William Butler Yeats ( 1923 ) , William Faulkner ( 1949 ) ja William Golding ( 1983 ) </s> </p>
<p> <s> Josédest ja Williamitest veelgi edukam on õigupoolest olnud erifondi-nimeline preemiasumma saaja neil aastatel , kui kirjanikud üldse ilma jäid ( 1914 , 1918 , 1935 , 1940 , 1941 , 1942 , 1943 ) . </s> </p>
<p> <s> 1903 sündis arhitekt <hi rend="rasvane"> Paula Ilves-Delacherie </hi> . </s> </p>
<p> <s> Kui talle 1929. a Budapesti Tehnikaülikooli arhitektidiplom anti , sai temast nii Eesti kui ka Ungari esimene naisarhitekt . </s> </p>
<p> <s> 1827 <hi rend="rasvane"> müüs </hi> Inglismaa Stockton-on-Teesi linna keemik ja apteeker <hi rend="rasvane"> John Walker </hi> advokaat Hixonile <hi rend="rasvane"> esimesed tuletikud , mis ta oli leiutanud </hi> 1826. </s> <s> Walker avastas , et kui pulgake katta ühest otsast teatud kemikaalidega ja lasta neil kuivada , siis saab seda otsa vastu suvalist pinda hõõrudes tekitada tuld . </s> <s> Walker kasutas antimonsulfiidi , kaaliumkloraati , vaiku ja tärklist . </s> </p>
<p> <s> <hi rend="rasvane"> 8. IV </hi> </s> </p>
<p> <s> <hi rend="rasvane"> 1912 toimus </hi> Vanemuise teatris <hi rend="rasvane"> August Kitzbergi draama “ Kauka jumal ” esietendus </hi> . </s> <s> Lavastaja oli Karl Menning , Mogri Märti mängis Carl Treumundt . </s> </p>
<p> <s> <hi rend="rasvane"> 9. IV </hi> </s> </p>
<p> <s> 1914 <hi rend="rasvane"> näidati </hi> Londoni kinos Holborn Empire <hi rend="rasvane"> esimest </hi> täispikka <hi rend="rasvane"> värvifilmi </hi> , F. Martin Thorntoni 100minutist melodraamat “ Maailm , liha ja kurat ” . </s> </p>
<p> <s> <hi rend="rasvane"> 10. IV </hi> </s> </p>
<p> <s> 1849 <hi rend="rasvane"> patentis </hi> USA mehaanik ja leidur <hi rend="rasvane"> Walter Hunt haaknõela </hi> , mille ta oli äsja välja mõelnud . </s> <s> Et sõbrale 15 dollarit võlga ära maksta , müüs Hunt oma autoriõiguse 400 dollari eest maha . </s> <s> Hunt oli viljakas leidur , kes mh ehitas USA esimese õmblusmasina , kuid ei patentinud seda , et mitte lisada tööpuudust . </s> </p>
<p> <s> <hi rend="rasvane"> 11. IV </hi> </s> </p>
<p> <s> 1943 sündis psühholoog <hi rend="rasvane"> Anti Kidron </hi> . </s> </p>
<p> <s> “ Poiste kõnepruugis on sõnal “ hale ” kõige halvustavam varjund . </s> <s> See tähendab abitu , härdameelse , naiseliku memmeka kõiki negatiivseid omadusi . </s> <s> Ent siit saab alguse ka see psühholoogiliselt üsna kahtlane mehed-ei-nuta-põhimõte , mille kaudse järelmõjuna elab kangema sugupoole keskmine esindaja nüüd juba tervelt kümmekond aastat vähem kui keskmine naine . ” </s> </p>
<p> <s> 2000 <hi rend="rasvane"> peeti Londonis </hi> Millennium Dome'is <hi rend="rasvane"> suurim kreemitordisõda </hi> . </s> <s> Kolme minuti jooksul viskasid 20 inimest üksteise pihta 3312 torti . </s> </p>
<p> <s> <hi rend="rasvane"> 12. IV </hi> </s> </p>
<p> <s> 1981 <hi rend="rasvane"> startis </hi> esimest korda NASA <hi rend="rasvane"> kosmosesüstik Columbia </hi> . </s> <s> Selle esimene lend kinnitas tiivulise korduvkasutusega kosmoselennuki idee teostatavust . </s> <s> NASA vanim süstik purunes oma 28. lennul 1. II 2003 Maale naastes 60 km kõrgusel , hukkusid kõik pardal olnud seitse astronauti . </s> </p>
<p> <s> <hi rend="rasvane"> 13. IV </hi> </s> </p>
<p> <s> 1625 <hi rend="rasvane"> mõtles </hi> Saksa arst ja botaanik <hi rend="rasvane"> Johannes Faber välja sõna “ mikroskoop ” </hi> ( kr <hi rend="kaldkiri"> mikros </hi> 'väike' + <hi rend="kaldkiri"> skopeo </hi> 'vaatan' ) . </s> <s> Kirjas Federigo Cesile , Itaalia Aquasparta hertsogile ja Accademia del Lincei ( 'ilvese akadeemia' - kuna see loom on kuulus terav nägemise poolest ) asutajale , pakkus ta seda nimetust Galileo Galilei “ occhialino ” ( 'prillike' ) asemele . </s> </p></div3>
        </div2>
        <div2 type="rubriik">
          <head> Arvuti </head>
          <div3 type="artikkel"><head> Tartu koduleht Euroopa parimate seas </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Tartu linna koduleht <gap rend="viited"/> pälvis ühena kaheksast Euroopa omavalitsuste kodulehest Euroopa Risti auhinna parimale koduleheküljele 2003 ( Eurocrest award for best website 2003 ) . </s> </p>
<p> <s> 24. märtsil andis Tšehhis Hradec Královés toimunud omavalitsuste infoühiskonna teemalisel konverentsil auhinna Tartu abilinnapeale Hannes Astokile üle Euroopa Komisjoni ametnik Gerald Santucci . </s> </p>
<p> <s> Hannes Astok ütles , et Tartu linna kodulehte tõsteti esile kui selge ja loogilise lahendusega infoportaali . </s> <s> Erilist äramärkimist leidsid kodaniku infoportaali KIT vahendusel teostatavad teenused , kus linlastel on võimalik saata linnavalitsusele allkirjastatud ja tuvastatud dokumente . </s> </p>
<p> <s> Astok lisas , et Eesti on maailmas üks esimesi riike , kus on juurutatud sellised teenused suhtlemiseks riigi ja omavalitsusega . </s> </p>
<p> <s> Sama auhinnaga tunnustati teiste seas ka Ventspilsi ( Läti ) , Vilniuse ( Leedu ) ja Praha ( Tšehhi ) linnade kodulehekülgi . </s> </p>
<p> <s> Auhinnakonkurssi korraldab Tšehhi omavalitsusühendus koostöös Euroopa Liidu Infoühiskonna direktoraadiga . </s> </p></div3>
          <div3 type="artikkel"><head> Ühe nupuga mobiiltelefon </head>
<p> <s> <hi rend="kaldkiri"> 09.04.2003 </hi> </s> </p>
<p> <s> OÜ Oskando on välja töötanud ühe nupuga mobiiltelefoni ehk PSD ( Personal Security Device ) . </s> </p>
<p> <s> “ Ühe nupuga mobiiltelefoni väljatöötamisega oleme aktiivselt tegelnud juba pool aastat , ” rääkis OÜ Oskando juhataja Andrus Aaslaid . </s> <s> “ Esimene seeria valmistoodangust peaks meil valmima aprilli esimesel poolel . ” </s> </p>
<p> <s> Aaslaiu sõnul otsitakse maailmas mobiiltelefonidele pidevalt uusi lisavõimalusi pakkuvaid funktsioone . </s> <s> Samas on märgata telefonide kasutamist spetsialiseeritud otstarbeks . </s> </p>
<p> <s> “ Nii näiteks on juba olemas telefon , mis võimaldab endaga ühendada südametegevust mõõtvad andurid , et selle abil oma terviseseisundit kontrollida , ” ütles Aaslaid . </s> <s> “ Meie disainitud telefon on eeskätt mõeldud inimestele , kes mingil põhjusel vajavad telefoni kiireks ning lihtsaks kasutamiseks . </s> <s> Nendeks võivad olla vanurid , väikesed lapsed , sportlased , valvurid või näiteks tihedas liikluses olevad sõidukijuhid . ” </s> </p>
<p> <s> Ühe nupuga telefon kujutab endast väikest , ilmastikukindlat , hästi pihku mahtuvat lihtsat seadet , millel asetsev üks nupp võib sama hästi töötada nii paanikanupuna kui ka võimaldada tavalist telefonikõne vastuvõttu/valimist . </s> </p>
<p> <s> “ Funktsioone , mida konkreetne nupulevajutus esile kutsub , saab omanik kergesti ise määrata . </s> <s> Näiteks võib vanainimene ühe nupulevajutusega helistada lapsele , arstile või hoopis telefonikeskjaama , kust teda omakorda edasi suunatakse , ” lausus Aaslaid . </s> </p>
<p> <s> Kuna PSD-telefoniga saab soovi korral liituda automaatse mobiilse positsioneerimisega , siis on võimalik volitatud asutustel ja isikutel ( näiteks häirekeskusel 112 , pereliikmetel jt ) telefoni asukoht hädasignaali laekumisel kohe kindlaks teha ning seeläbi ka selle omanik leida . </s> </p>
<p> <s> Täpsema asukoha määramiseks saab PSDga täiendavalt ühendada GPS-seadme , mis kergendab objekti leidmist nii linnas kui avamaastikul . </s> </p></div3>
          <div3 type="artikkel"><head> Kodanikuportaal valmib </head>
<p> <s> <hi rend="kaldkiri"> 09.04.2003 <bibl> <author> Kai Tänavsuu </author> </bibl> </hi> </s> </p>
<p> <s> <hi rend="rasvane"> Uus portaal peaks lihtsustama kodanike asjaajamist ametnikega </hi> </s> </p>
<p> <s> Juba kaks aastat on majandus- ja kommunikatsiooniministeeriumi alluvusse kuuluv riigi infosüsteemide osakond ( RISO ) tegelnud kodanikuportaali <gap rend="viited"/> loomisega . </s> <s> Selle aasta lõpuks loodetakse sellega enam-vähem valmis jõuda . </s> </p>
<p> <s> Portaal koosneb kahest osast : üks on teabeportaal , kust saab infot kodanike õiguste ja kohustuste kohta ning näpunäiteid riigiasutustega asjaajamiseks . </s> <s> Portaalist saab näiteks teada , kuidas registreerida lapse sündi , kuidas taotleda riigi käest toetust jne. </s> </p>
<p> <s> RISO arendustalituse juhataja Uuno Vallner märkis , et portaal on käsiraamat , mis kirjeldab mitmesuguseid situatsioone ning pakub abi . </s> <s> “ Teenustest on olemas praeguseks 20% , ” lisas ta . </s> <s> “ Aasta jooksul peaks enamiku siia üles saama . ” </s> </p>
<p> <s> Kõige enam teenuseid , kokku viit , pakub praegusel hetkel Tartu linnavalitsus . </s> <s> Nendeks on kauplemisloa taotlus , kiri linnavalitsusele , lapsetoetuse taotlus ning majutusettevõtte tunnustamise taotlus . </s> </p>
<p> <s> Portaali kaudu saab esitada ka teabenõudeid riigiasutustele . </s> </p>
<p> <s> Teise osa moodustab kodanikuportaal , kuhu pääseb ID-kaardiga või panga kaudu . </s> <s> Kui kasutada viimast võimalust , on teatud kitsendused peal : ei saa dokumente digitaalselt allkirjastada ja kasutada ametlikku e-posti , mille iga inimene saab ID-kaardiga kaasa . </s> </p>
<p> <s> Kodanikuportaali kaudu saab siseneda ka X-tee portaali , kust on võimalik riiklikest andmebaasidest saada enda kohta teavet , näiteks teha päringuid auto- ja äriregistrisse , kontrollida isikuandmeid , tutvuda pensionikindlustuse registriga , maakatastriga jne. </s> </p>
<p> <s> Siin saab sõlmida ametlikult kehtiva digitaalallkirjaga lepinguid ja valmistada muid digitaalselt allkirjastatud dokumente . </s> <s> Lisaks sellele täita taotluste ja avalduste ametlikke vorme . </s> </p></div3>
        </div2>
        <div2 type="rubriik">
          <head> Ehitusleht </head>
          <div3 type="artikkel"><head> Betoonelemendid farmimajanduses </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Eestis tehakse euronõuetele vastavaid betoonelementidest põllumajandustooteid </hi> </s> </p>
<p> <s> Koos tootmismahtude kasvuga on farmimajandus suurendanud koormust keskkonnale . </s> <s> Kõige haavatavam loodusvara on põhja- ja pinnavesi , mille reostuse tagajärjed võivad osutuda traagiliseks . </s> <s> Sestap pannakse terves maailmas üha suuremat rõhku farmimajanduse korraldusele ja eriti põllumajandustootmise jääkproduktide hoiustamisele . </s> </p>
<p> <s> Põllumajandusreostuse ennetamiseks ning sõnniku ja virtsa hoiustamiseks on Eesti Vabariik sätestanud kindlad reeglid , mille järgimine Euroopa Liiduga ühinemisel otsustab , kas ettevõte saab edaspidi toetusi ja jääb ellu . </s> </p>
<p> <s> Paraku on kvaliteetne tootmine ja keskkonnahoid sealjuures seotud tänapäevaste ehitiste , tehnika jmt soetamisega , mis nõuavad küllalt suuri investeeringuid . </s> <s> SAPARDi abiga on see meie põllumeestele siiski kättesaadavaks muutunud . </s> </p>
<p> <s> Tänapäeva nõuetele on igati vastavad betoonelementidest põllumajanduses kasutamiseks mõeldud tooted : kokkupandavad mahutid loomasõnnikule , silohoidlad ja võrepõrandad . </s> <s> Nende eeliseks on pikaealisus , kasutusökonoomsus , lihtne , kiire ja paindlik paigaldus ja ka see , et nad on kodumaal tehtud . </s> </p>
<p> <s> <hi rend="rasvane"> Põllumajandusmahutid ehk vedelsõnnikuhoidlad </hi> </s> </p>
<p> <s> Eestis laialt levinud sügavallapanuga sõnniku kasutamine on asendumas euroopaliku vedelsõnniku käitluse süsteemiga , mille puhul sõnniku hoiustamine ja laotamine on oluliselt lihtsam ja sõnnikus leiduvate toitainete säilimine ja ühtlaselt mulda viimine on mitmeid kordi endisest efektiivsem ja odavam . </s> </p>
<p> <s> Vedelsõnniku hoidmiseks väljatöötatud ACONTANK™ ümarmahuti ( mahuti sobib nii veiselauda kui ka sigala toodetava vedelsõnniku hoiustamiseks ) pannakse kokku raudbetoonist moodul-seinaelementidest . </s> </p>
<p> <s> Nende tööstuslik tootmine tagab elementide kvaliteedi ja moodulsüsteem omakorda operatiivse paigalduse . </s> <s> Mahuti projekteeritakse vastavalt kliendi vajadustele ( vajalik säilitusmaht , kasutatav käit-lustehnoloogia ) ning kohapealseid tingimusi arvesse võttes ( pinnase kandevõime ja reljeef , pinnasevee tase ) . </s> </p>
<p> <s> Betoonmahutite kõrgus on tavapäraselt neli meetrit , erijuhtudel valmistatakse ka kolme , viie ja kuue meetri kõrgusi mahuteid . </s> <s> Mahuti seinaelemendi standardmõõdud on 2,4 x4 meetrit . </s> <s> Betoonelementide arvust lähtudes saab klient üsna täpselt valida temale vajaliku säilitusmahu . </s> <s> Neljameetrise maht algab harilikult 160 m3-st ja seni ehitatutest suurim on 4500m3 . </s> <s> Kümne elemendi puhul on mahuti läbimõõt 7,4 m ( 161 m3 ) ja 50 elemendi puhul 37,2 m ( 4350 m3 ) . </s> </p>
<p> <s> Betoonseinaelementidest vedelsõnnikumahuti vajab kvaliteetselt tehtud betoonist põhja , mis valatakse kohapeal . </s> <s> Mahuti betoonpõhjaplaadi valamisel kasutatakse tavaliselt paekivikillustiku baasil valmistatud kaubabetooni , kuid seinaelemendid valmistatakse tehases graniitkivist täiteainega , mis tõstab oluliselt mahuti eluiga ja mis Rootsi kogemusele tuginedes on 25 aastat ja enam . </s> </p>
<p> <s> Vägagi soovitatav on mahuti põhjaplaadi valmistamine ( soovitatav ka pinnasetööd ) tellida samalt firmalt , et mahuti valmides oleks kliendil täisvastutus valminud terviklahenduse kvaliteedi eest . </s> <s> Terviklahendusele annab valmistajafirma viis aastat garantiid , varem kliendi poolt tehtud alusplaadi puhul langeb garantii kahe aastani . </s> <s> Praktiline kogemus näitab , et lekked võivad tekkida just esimesel aastal ehitusvigade tõttu , järgmisel veerandsajandil ei juhtu betooniga mitte midagi . </s> </p>
<p> <s> Kõne all olevat mahutit hoitakse koos seinaelementide ümber paigaldatavate plastiga kaetud pingestatud trossidega ( töötab sarnaselt vanade tuntud tünnivitstega ) , nende arv projekteeritakse vastavalt mahuti suurusele - 4000m2 mahuti vajab näiteks 7 trossi . </s> </p>
<p> <s> Mahuti paigaldatakse kas maa peale või süvistatuna maa sisse . </s> <s> Eestis on mahuti maa sisse ehitamine seotud kahe probleemiga : mullatööd teevad mahuti kallimaks , ja tehnilisest küljest , kui pinnasevesi on kõrgemal kui mahuti põhi , võib vee üleslükkejõud mahuti üles tõsta ja halvemal juhul purustada . </s> </p>
<p> <s> Betoonelementidest põllumajandusmahutitega konkureerivad roostevabast terasest mahutid , mis tuuakse meile põhiliselt Saksamaalt ning on betoonelementidest mahutitega võrreldes sama kvaliteetsed , kuid kallimad . </s> <s> Peamiselt Tšehhi ( ka Saksa ) päritoluga emailitud teraselementidest mahutid on soodsama hinnaga , kuid ei ole paraku kuigi pikaealised . </s> </p>
<p> <s> Tänapäevaste mahutite juurde käib ka sobiv täitmise-tühjendamise tehnoloogia , mille abil vedelsõnnik pumbatakse farmist mahutitesse , segatakse enne iga tühjendamist/väljavõtmist ja laotatakse põldudele . </s> <s> Sellist tehnoloogiat on Eestis suutelised pakkuma mitu põllumajandustehnoloogia firmat . </s> </p>
<p> <s> Seni on Eestis tänapäevased mahutid ostetud pea erandita SAPARDi toel , ka mitme kasutaja peale . </s> <s> Väiksema vedelsõnnikumahuti peaks tulevikus jaksama osta ka kümne-kahekümne lehmaga edukas perefarm . </s> </p>
<p> <s> <hi rend="rasvane"> Võrepõrandad </hi> </s> </p>
<p> <s> Puhtuse pidamiseks koos lihtsa sõnnikueemaldusviisi kasutamisega on töötatud välja nn võrepõrandad , millest vedelsõnnik vabalt läbi läheb . </s> <s> Betoonelementidest võrepõranda ehituseks on välja töötatud kaks põhimeetodit . </s> </p>
<p> <s> Talameetod sobib kasutuseks veisefarmides , kus loomad on rasked . </s> <s> Talad on tavapäraselt mõõtudega 150 mm ( kõrgus ) ja 135 mm ( laius ) , nad on 1-3,5 m pikkused , tala pikkuse saab selles piirides valida tellija soovi kohaselt . </s> </p>
<p> <s> Need talad sobivad seetõttu hästi kasutamiseks ka rekonstrueeritavatesse farmidesse , sest nõutava pikkuse saab ise valida ja nende tõstmiseks-paigaldamiseks ei ole vaja kasutada tõsteseadmeid , neid tõstavad ja paigaldavad vabalt kaks ehitustöölist . </s> </p>
<p> <s> Teine meetod sobib põhiliselt seafarmidesse . </s> <s> Betoonist tehakse tehases restid valmis ja need paigaldatakse farmis üksteise kõrvale . </s> <s> Praegu on pilupõranda vorm kahe eri pikkusega : 1,8 m ja 2,4 m , laius 0,4 m , paksus 90 mm , hiljem pakutakse ka pikkusi 1,2 m , 1,5 m ja 2,1 m. </s> <s> Analoogne toode , mis tuuakse Saksamaalt , on veokulu tõttu kohalikust kallim . </s> </p>
<p> <s> <hi rend="rasvane"> Betoonelementidest silohoidla </hi> </s> </p>
<p> <s> Eesti põllumajanduses kohtab täna põhiliselt kahte silo säilitamise viisi - kas kasutatakse vanu amortiseerunud betoonplokkidest/elementidest mahuteid või ruloonsilo meetodit . </s> <s> Esimene meetod ei kindlusta piisavat silo kvaliteeti ja teine on väga kallis . </s> <s> Seetõttu on töötatud välja tänapäevases konstruktsioonis õhukestest betoonseinaelementidest koostatav silohoidla . </s> </p>
<p> <s> Betoonelementidest silohoidla seisab püsti teisel põhimõttel kui vedelsõnnikumahuti . </s> <s> Seinaelement pannakse püsti seisma ja silo ning silo tihendava mehhanismi külgsurvet seinale võetakse vastu silohoidla põranda ja seinaelemendi koostööna . </s> </p>
<p> <s> Kõigepealt tasandatakse maapind uue silohoidla asukohas ja tehakse liivapadjad , millele pannakse betoonkannud . </s> <s> Nende ülesanne on seinaelemente monteerimise ajal seinu püsti hoida . </s> <s> Kui kannud on pandud ja seinaelemendid kohale toodud ja paigaldatud , aetakse seinad püstloodi ning antakse neile põranda paksendamisega ja täiendava armee-rimisega nõutav tugevus . </s> </p>
<p> <s> Sellise silohoidla seinad on suhteliselt õhukesed s.t vähese materjalimahukusega . </s> <s> Korralikult valatud põrand kindlustab , et midagi ei imbu pinnasesse . </s> <s> Kilega kaetuna hoitakse silo hoidlas praktiliselt õhu ligipääsuta , mis kindlustab sööda kvaliteetse säilimise . </s> </p>
<p> <s> Hoidla on välja töötatud selliselt , et konstruktsiooni saab väga lihtsalt edasi arendada . </s> <s> Konstruktsioon võimaldab silohoidlale ka katuse peale ehitada . </s> <s> Märgitud silohoidla seina tüüpsed kõrgused on 2,4 m , 3 m ja 4 m , seinte optimaalne vahe 10 m ja hoidla pikkus 50-60 m. </s> </p>
<p> <s> <hi rend="rasvane"> Farmidele sandwich-seinad </hi> </s> </p>
<p> <s> Eestis minnakse üha enam üle veiste vabapidamisele , kusjuures seinteks kasutatakse tihti vaid õhukest seinakonstruktsiooni , tegelikult tuuletõket . </s> <s> Rootslaste kogemus eriti perefarmides ütleb , et sein peab olema nii soojapidav , et temperatuur farmis ei langeks alla nulli . </s> </p>
<p> <s> Loomafarmidele pakutakse betoonist nn sandwich-seinaelemente , mis on mitmekihiline betoonsein , kus kandva sisekihi ja väliskihi vahel on 10 , 15 või 20 cm paksune tuulutatav soojustus . </s> <s> Rootsis on sellist tüüpi seinte kasutamine farmides väga levinud . </s> </p>
<p> <s> <hi rend="rasvane"> AS E-Betoonelement </hi> </s> </p>
<p> <s> Põllumajanduses kasutatavaid betoonelemente ja sellest koostatud valmis tooteid valmistab , paigaldab ja müüb AS E-Betoonelement , kes on Eesti turul tegutsenud juba üle kümne aasta . </s> <s> Oma betoontooteid valmistab ta Rootsis Växjö linnas paikneva firma ABETONG AB litsentsi alusel turustusõigusega Balti riikides ja Soomes . </s> <s> Praegu on firma suurim turg eelkõige Eestis ja Lätis . </s> </p>
<p> <s> Eelnimetatud Rootsi firmadel on betoonelementide valmistamise 25aastane kogemus ning nende tooted on levinud nii Põhjamaades kui ka Saksamaal . </s> </p>
<p> <s> ASil E-Betoonelement , kes kuulub rahvusvahelisse kontserni Consolis OY AB , on Eestis kokku kolm tehast : Harkus , Tamsalus ja Rakveres . </s> <s> Oma 400 töötaja ja mulluse 230 mln kroonise käibega on firma Eestis oma ala turuliider . </s> <s> Firmas usutakse , et nad on Euroopas kõige suurema betoonelementide valikuga betoonelementide tootja , sest Eesti turg on väike , nõudes palju erinevaid tooteid . </s> </p>
<p> <s> Põllumajanduslikud ehitustooted moodustavad AS E-Betoonelemendi käibest praegu u 10% , kuid seoses põllumajanduse arenemisega ja põllumehe ostujõu kasvuga ning arvestades uusi ELi eurotingimusi näitab see selget tõusutendentsi . </s> </p></div3>
          <div3 type="artikkel"><head> Avatav evakuatsiooniredel </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Risti vastu vanasõnale on majaomanikud ikka lootnud , et õnnetus hüüab tulles . </s> <s> Tülikad tuletõrje-eeskirjad oleks kui kiusuks välja mõeldud , sest sageli pole vajalik asi küllalt ilusa väljanägemisega või on lihtsalt liiga kallis . </s> <s> Evakuatsiooni- ehk maakeeli tuletõrjeredel mõjub aga lausa kurikaelte peibutisena . </s> </p>
<p> <s> Neid hirme arvestades on soomlased kaubamärgi Vesivek all loonud alumiiniumist avatava redelikomplekti , mis kokkupandult maja seinal pea nähtamatu triibu moodustab . </s> <s> Redel avaneb avamis-splinti ära tõmmates . </s> <s> Avamis-splint paikneb redeli ülaotsas ja igas jätkukohas . </s> </p>
<p> <s> Redel avaneb alati avamis-splindist allapoole kuni redeli lõpuni . </s> <s> Enne ülalt avamist ei saa seega maapinnalt ülespoole ronida . </s> </p>
<p> <s> Avatav evakuatsiooniredel sobib mitmekorruselistele elamutele , kus peremees hoolib ühtaegu fassaadi kaunist väljanägemisest ja kindlustundest võimaliku õnnetuse puhul . </s> </p></div3>
          <div3 type="artikkel"><head> Puitvooderdis vajab ülevaatust </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Puitmaja fassaadi korrastamine algab tavaliselt ülevaatusega : ega niiskus ja selle najal elavad puidukahjurid ole seinalaudu mädandama hakanud . </s> <s> Eriti hoolikalt tuleb üle vaadata aknalaudade alused ning põhjapoolsete seinte need osad , kuhu päike ei paista ning sadevesi pikalt pidama võib jääda . </s> </p>
<p> <s> Põhjaliku renoveerimise käigus on targem kõik voodrilauad maha võtta , et ka seinakonstruktsioonide seisukorrast ülevaate saaks . </s> <s> Uue laudise panekul soovitavad seda tööd teinud meistrid uued lauad juba enne seinapanekut ära värvida . </s> <s> See on tunduvalt mugavam kui tellingul laudu värvida . </s> <s> Eriti mugavad inimesed võivad tänapäeval poest värvikaardi järgi tellida sobivalt värvitud voodrilauad , mille puhul jääb ainult seinapaneku vaev . </s> </p>
<p> <s> Sageli piisab sellest , kui üksikud aknaalused või soklipealsed hukka läinud lauad uute vastu vahetada . </s> </p>
<p> <s> Korralikult ehitatud ja hoolitsetud puitmaja fassaad vajab enamasti vaid värvimist . </s> <s> Praegu on turul tohutu hulk värve ja värvivalik nõuab pisut teadmisi . </s> <s> Kindla peale ei eksi need , kes remontvärviks võtavad sama tüüpi värvi , mis juba seinas on . </s> <s> Seega õlivärvile võib alati õlivärvi peale panna . </s> </p>
<p> <s> Kui see miskipärast võimalik ei ole , saab kõige parema tulemuse nn süsteemvärvimisega . </s> <s> Seda tehakse kolmes etapis . </s> <s> Esiteks immutatakse vooder puiduimmutiga , krunditakse akrülaatvärviga ja siis värvitakse kaks korda akrü-laatvärviga . </s> <s> Nii on ära kasutatud õlivärvi võime hästi puitu imenduda ja aluspinnaga nakkuda ning akrülaatvärvi võime hoida kaua nii elastsust kui ka läiget . </s> <s> Kui pind on korralikult ette valmistatud , on akrülaat- ja õlivärv võrdse vastupidavusega . </s> </p>
<p> <s> Kui aga akrülaatvärv juba kord seinas , siis õlivärviga seda uuesti üle värvida ei ole võimalik - kui just värvikihte viimseni maha ei kraabi . </s> <s> Kuna õlivärv kuivab kogu oma eluea vältel , siis ta lihtsalt kuivab seina küljest lahti , tõmmates kaasa ka elastse kihi moodustava akrülaatvärvi . </s> </p>
<p> <s> Vesialuseliste värvide läbimüügid on aasta-aastalt kasvanud , sest nendega on tõesti mugav värvida . </s> <s> Lisaks sellele koormavad nad vähem loodust , kuna on veepõhised . </s> </p>
<p> <s> Vana , ajaloolise väärtusega maja puhul peaks aga eelistama ikka naturaalset õlivärvi - see on kooskõlas vana maja olemuse ja ajastuga , mil kasutati vaid naturaalseid värve . </s> </p>
<p> <s> Õlivärv vananeb soliidselt : muutub aja jooksul matimaks , siis praguneb ja kukub lõpuks väikeste tükkidena maha . </s> <s> Kui õigel ajal jaole saate ning värviga siit-sealt üle käite , pole küll niipea vaja suurt värvikraapimist kogu fassaadi ulatuses ette võtta . </s> </p>
<p> <s> Raha kokkuhoidu ei maksa maja värvimisel esiplaanile seada . </s> <s> Odavust taga ajades võite jõuda selleni , et peate oma maja normaalse 15-20 aasta asemel nelja-viie aasta tagant üle värvima . </s> </p>
<p> <s> <hi rend="rasvane"> Jana Rand </hi> </s> </p></div3>
          <div3 type="artikkel"><head> Lõuna-Eesti kinnisvaraturg elavneb </head>
<p> <s> <hi rend="kaldkiri"> 09.04.2003 <bibl> <author> Rein Raudvere </author> </bibl> </hi> </s> </p>
<p> <s> <hi rend="rasvane"> Kõige rohkem otsitud ostuobjekt on talumaja veekogu kaldal </hi> </s> </p>
<p> <s> Kagu-Eestis küsivad majade ja korterite müüjad kõige kõrgemat hinda Võrumaal ja madalamat Valgamaal . </s> <s> Eripiirkonnaks on Otepää kant Valgamaal , mis kõrgete hindade poolest lööb kõiki teisi pika puuga . </s> </p>
<p> <s> <hi rend="rasvane"> Valgamaa ahvatleb välismaalasi </hi> </s> </p>
<p> <s> Kauni loodusega Otepää piirkonnas on ostjaiks enamasti rahakam seltskond Tartust ja Tallinnast . </s> <s> Alliksaare Kinnisvarabüroo Valga esinduse juhataja Linda Künnapuu sõnul on eriti hinnas talukohad . </s> <s> Hiljuti müüsid nad kõvasti remonti vajava maakividest taluhoone 350 000 krooniga . </s> </p>
<p> <s> Elamute hinnad algavad Otepääl poolest miljonist . </s> <s> Oma osa mängib ka maa hind , mis Otepääl on 100 000 kr/ha . </s> </p>
<p> <s> Kahetoalise euroremondita korteri eest küsitakse Otepääl juba 200 000 kr , kolme-neljatoalise eest 250 000-300 000 kr. </s> </p>
<p> <s> Valgas on kahe aastaga suurima tõusu teinud majade hinnad , koguni 50% , korterite hinnatõus piirdub 10%-ga . </s> </p>
<p> <s> “ Kommunaalteenuste kallinemine on paljusid sundinud korteritest vabanema , lisaks on majaostu soodustanud ka pangalaenud , ” põhjendab Künnapuu . </s> </p>
<p> <s> Vähegi kõlbulikku kolme toaga ühekordset tavalist majakest on juba 200 000 kroonist odavamalt raske saada . </s> <s> Kahe korrusega suuremast kivimajast küsitakse umbes pool miljonit . </s> </p>
<p> <s> Valga kõige kallimad korterid on Pedeli piirkonna uuemates majades . </s> <s> Kahetoalise hind on kuni 45 000 kr , kolmetoalisel 60 000 kr , neljatoalisel 80 000 kr. </s> <s> Nn hruštšovkade hinnatase on poole madalam . </s> </p>
<p> <s> Korterite ostjaist on paljud tagastatud majadest väljatõstetavad , aga ka Pärnust ja Tartust tulnud pensionärid , kes on oma elamise eelmises kohas kallilt maha müünud , et Valgas rahulikku elu nautida . </s> </p>
<p> <s> Enim otsitud on talu veekogu kaldal . </s> <s> Neil puhkudel polegi piirkond kõige tähtsam , peaasi et tee ja pood lähedal oleks . </s> <s> Kui kuue aasta eest maksis selline väike maakohake 30 000 kr , siis nüüd vähemalt 150 000 kr. </s> <s> Elamus on kolm-neli tuba , juures abihooned , väike järveke . </s> </p>
<p> <s> Suurt huvi maa ja kinnisvara ostmiseks Valgamaal tunnevad välismaalased . </s> <s> “ Välismaalt küll , kuid ega nad taha seepärast eestlastest rohkem maksta , ” lisab Künnapuu . </s> </p>
<p> <s> <hi rend="rasvane"> Võrumaal eramute hinnad laes </hi> </s> </p>
<p> <s> Võrumaa korteriturul on hinnaliidriks Võru linn , kus tugev tõus leidis aset eelmise aasta kevadel ja suvel . </s> <s> Pächter Kinnisvara omanik Jaak Pächter ei usu , et hinnad tänavu palju tõuseksid . </s> </p>
<p> <s> Kui tunamullu oli Võrus ruutmeetri keskmine hind 1000 kr , siis nüüd 2000 kr. </s> </p>
<p> <s> Enim nõutakse ühetoalisi kortereid , need on ka suhteliselt kõrgemas hinnas . </s> <s> Isegi kehvas seisus korterit on võimalik müüa 2000 kr/m² , samaväärseid kolme- ja neljatoalisi aga 1500-1800 kr/m² . </s> </p>
<p> <s> “ Ühetoalisest remontimata korterist saab kesklinnas 60 000 kr , eriti heas seisus olevat on müüdud ka 90 000ga , ” märgib Pächter . </s> </p>
<p> <s> Kahetoaline korter kesklinnas maksab vähemalt 70 000-80 000 krooni . </s> <s> Korralikust , rõdu ja ilusa vaatega 50m² korterist võib saada heal juhul ka 170 000-180 000 kr. </s> </p>
<p> <s> Vähe küsitakse kolme- ja neljatoalisi . </s> <s> Kuna ruutmeetrites pole neil suurt vahet , on hinnad lähedased . </s> <s> 200 000 kr saada on hästi , tavaline on 150 000 kr. </s> <s> Odavamad on korterid Pächteri sõnul Võrukivi ja Laane linnaosas . </s> </p>
<p> <s> Maal on korterite hinnad kõrgeimad Rõuges ja Haanjas . </s> <s> Kui paari aasta eest oli Võrus ruutmeetri keskmine hind 1000 kr , sai seal 300-350 kr , nüüd juba 1000 kr. </s> <s> Proportsioonis Võruga on ruutmeetri hind kaks korda tõusnud ka Parksepas ja Väimelas , 500-lt 1000 kroonile . </s> </p>
<p> <s> Eramute hinnad tõusid Võrus lakke mullu kevadel ja on tollest saati jäänud muutumatuks . </s> <s> Keskmises korras , 1960. aastaist ärklikorrusega 100-120m² maja maksab 400 000 kr ringis . </s> </p>
<p> <s> Paremate , supermajade eest küsitakse ka 700 000 kr , ent neile pole erilist turgu . </s> <s> Teine lugu on Kubija järve ääres , kus juba krunt maksab . </s> <s> Mõni küsib seal järve äärde mitte jäävate majade eestki 600 000-700 000 kr , ent seda peab Pächter liiga kõrgeks . </s> </p>
<p> <s> “ Pole mõtet osta ümberehitamist vajavat maja nii kallilt , targem on siis ise ehitada , krunt ei ole Võrus kallis , ” teab kinnisvarafirma omanik . </s> </p>
<p> <s> Talukohadki koos hoonetega on kallimad Rõuge ja Haanja kandis , seal võib väikse kuni 10 ha suuruse koha eest julgelt küsida üle 100 000 kr. </s> <s> Sõltuvalt seisundist on hind keskeltläbi 300 000 kr. </s> </p>
<p> <s> “ Hinnad on seal kaks korda tõusnud , veel aasta tagasi küündisid need 150 000 kroonini , ” räägib Pächter . </s> </p>
<p> <s> Vaatamata vaiksele tõusule , jäävad mujal Võrumaal talude hinnad selgelt alla 100 000 kr. </s> <s> Osa tühjalt seisvaid maju ootab hinnatõusu . </s> <s> “ Inimene on muutunud mõistlikuks , ta pigem ootab , seni on hoidmine kasuks tulnud , paari aastaga on väärtus tõusnud ja tõuseb edasigi . ” </s> </p>
<p> <s> Peaaegu olematu on Pächteri sõnul turg Setumaal , kus võib heal juhul talukoha eest saada 50 000 kr , üldjuhul on aga ostjat raske leida 20 000 krooni eestki . </s> </p>
<p> <s> On neid , keda huvitavad veskikohad . </s> <s> Praegu on neid mõni isegi pakkuda hinnaga 300 000 kr. </s> <s> Tühjalt seisvad hooned vajavad seal küll kapitaalremonti , väärtuslikuks peetakse kohta . </s> <s> Neid tahetakse privaatseks puhkamise kohaks , mitte aastaringseks elamiseks . </s> <s> Maad ei pruugigi seal olla , soovitakse lihtsalt hoone taastada . </s> </p>
<p> <s> Välismaalastest ostjaid on Võrumaal seni napilt . </s> <s> Sedavõrd magusas kohas kui Rõuge vald on vaid viiel füüsilisest isikust välismaalasel kinnisvara , maad sealjuures kokku 67 ha . </s> <s> Neist üks on sakslane , üks soomlane ja kolm venelast . </s> </p>
<p> <s> “ Tuleks vaid välismaalasi , nad tõstaksid meilgi hindu . </s> <s> Ju me pole nende jaoks veel atraktiivne ja turvaline , et tulla , ” arutleb Pächter . </s> </p>
<p> <s> <hi rend="rasvane"> Põlvamaad räsivad poliitikatuuled </hi> </s> </p>
<p> <s> “ Põlvas on korterite hinnad viis aastat seisnud , tänavu on märgata mõningast tõusu , ” räägib Põlvas tegutseva Eramu Kinnisvara juhataja Arno Simpson . </s> </p>
<p> <s> Halvasti mõjusid kinnisvara nõudlusele Põlvas poliitikute kemplemised , kes mõne aasta eest tahtsid liita kolm maakonda Suur-Võrumaaks . </s> <s> Ent selletagi on mitmed riigifirmad oma kontorid Põlvas likvideerinud , tööta jäänud inimesed aga mujale läinud . </s> </p>
<p> <s> Ühetoaliste tavaseisus euroremondita korterite hinnad Põlvas on keskmiselt 25 000-35 000 kr. </s> <s> Kahetoalised kallimas piirkonnas maksavad 55 000 kr , kõrvalisemates kohtades 35 000-45 000 kr. </s> <s> Kolmetoalised korterid on 50 000- 75 000 kr , paremad kuni 100 000 , neljatoalised maksavad 10 000 kr ringis enam . </s> </p>
<p> <s> Räpinas saab kahe- või kolmetoalise tavalise korteri eest 25 000-40 000 kr , paremas seisus oleva eest kuni 55 000 kr. </s> <s> Seevastu endistes majandikeskustes on nende hinnad 15 000-30 000 kr , vaid Valgjärvel ja Värskas saab kuni 60 000-70 000 kr. </s> </p>
<p> <s> “ Lintes , Mikitamäel ja Verioral maksab aga kolmetoaline kõigest 5000-10 000 kr , hea , kui üldse lahti saadakse , ” teab Simpson . </s> </p>
<p> <s> Remonti nõudvad ühekorruselised ärklikorrusega 1960. aastaist eramajad maksavad Põlvas 250 000-350 000 kr , Räpinas 150 000-200 000 kr. </s> <s> Keskmise suurusega kivimajadest 1970.-1980. aastaist küsitakse Põlvas sõltuvalt asukohast 350 000-600 000 kr. </s> </p>
<p> <s> “ Üle 750 000 kr pole Põlvas majade hinnad küündinud , siis eelistatakse juba Tartusse osta ja sealt siia tööle käia , ” selgitab Simpson . </s> </p>
<p> <s> Maakonnas on hinnatum Otepää mõjusfääri jääv Kanepi ja Valgjärve kant . </s> <s> Põlva ja Tartu lähedus on viimastel aastatel tõstnud majade hindu Ahja jõe ääres Kiidjärve , Valgemetsa ja Taevaskoja piirkonnas . </s> <s> Neis paigus lähevad hästi vanemad korda tehtud hooned hinnaga kuni 300 000 kr. </s> </p>
<p> <s> Väheatraktiivsed on põldude peale jäävad taluhooned , need maksavad 30 000-80 000 kr. </s> <s> Ent nõudlus on väike , korralikel taluhoonetel pole tavaliselt palju maad juurde anda . </s> <s> Need on enamasti suurtalunike ja osaühingute poolt juba ära ostetud . </s> </p>
<p> <s> “ Tihti müüaksegi põllumaa ja metsamaa eraldi , jäetakse hoone juurde vaid 2-5 ha maad , nii saab kõige rohkem raha , ” märgib Simpson . </s> </p></div3>
          <div3 type="artikkel"><head> Eesti Ehituskeskusest saab nõu ja abi </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Kõik ehitus- ja remondihuvilised on oodatud Tallinnas Rävala pst 8 asuvas Ehituskeskuses . </s> <s> Ehituskeskuse püsinäitus on avatud aasta ringi . </s> <s> Näitusel osalevad paljud Eesti ehitusturul tuntud ehitusmaterjalide tootjad ja edasimüüjad . </s> <s> Firmade brošüürid ja juhendmaterjalid tutvustavad tooteid põhjalikumalt , kohapeal on võimalik tutvuda ehitusalaste raamatute ja ajakirjadega , soovi korral ka kaasa osta . </s> </p>
<p> <s> Põhjalikuma ehitusinfo otsijad leiavad teavet ka ehitusalastest kartoteekidest , samuti on võimalik osa võtta koolitusseminaridest , mida korraldatakse juba seitsmendat aastat . </s> <s> Need seminarid on mõeldud küll pigem spetsialistidele ning on tasulised . </s> </p>
<p> <s> Tavainimesed pöörduvad Ehituskeskuse poole sagedamini küsimustega , mis on seotud maja remondi , eriti soojustamise ja fassaadide renoveerimisega . </s> <s> Nendele ning paljudele teistele küsimustele leiabki vastuseid ehitusnäitusel osalevate firmade juhendmaterjalidest ja ehitusalastest raamatutest . </s> <s> Eri toodete kvaliteetseks paigaldamiseks võib nõu küsida Ehituskeskuse konsultantidelt . </s> </p>
<p> <s> Ehituskeskuses aadressil Tallinn , Rävala pst 8 on külastajad oodatud esmaspäevast reedeni kl 9-18. </s> </p>
<p> <s> Infot saab ka Internetist <gap rend="viited"/> </s> </p>
<p> <s> Ehituskeskusel on ka kaks väiksemat filiaali . </s> <s> Rakvere infopunkt tegutseb Rakvere Kutsekeskkoolis aadressil Piiri 6. </s> <s> Kohapeal on ehitusalased kartoteegid , raamatud ja väike ehitusnäitus . </s> </p>
<p> <s> Ehituskeskuse Tartu infopunkt tegutseb alates sügisest Tartu Kutsehariduskeskuses Kaunase pst 22. </s> <s> Esialgu leiab sealsetest kartoteekidest ja raamatutest projekteerimise , ehituse ja kinnisvarahoolduse alast informatsiooni . </s> </p>
<p> <s> <hi rend="rasvane"> Kea Siidirätsep , Ehituskeskus </hi> </s> </p></div3>
          <div3 type="artikkel"><head> Kipsalas ehitusmessil </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> 19.-23. märtsini peeti Riias Kipsala saarel asuvas messikeskuses 17. rahvusvahelist ehitusmessi </hi> </s> </p>
<p> <s> Mess hõlmas kahte suurt paviljoni ja nende esist väljakut . </s> <s> Esimesse paviljoni olid koondunud santehnika , soojamajandusega seonduv , kaminad , basseinid , saunad , vannid jm ; teise ehituse , rekonstrueerimise , projekteerimise , ehitusmaterjalide , -tehnika ja tööriistade jmt tootmise ning vahendamisega tegelevad firmad . </s> </p>
<p> <s> Esmakordselt messi ajaloos demonstreeriti näituseväljakul ehitusmasinaid tegelikus töös . </s> </p>
<p> <s> Rahvusvahelist mõõdet andsid üritusele Eesti , Leedu , Tšehhi , Poola , Venemaa , Itaalia , Soome , Rootsi , Saksamaa ja Holland . </s> <s> Kokku osales messil ligi 500 firmat . </s> </p>
<p> <s> <hi rend="rasvane"> Ei saa me läbi Lätita </hi> </s> </p>
<p> <s> “ Eestlased on alati sellest messist osa võtnud , ” nentis Eesti Ehitusmaterjalide Tootjate Liidu ( EETL ) tegevdirektor Enno Rebane . </s> <s> “ Läti turg on meile ääretult tähtis . </s> <s> Näiteks oleme toonud edukalt Lätti meie betoonelementi - tänu sellele , et Eestisse on tulnud investeeringuid ja tootmine on kaasajastatud . </s> <s> Lätis pole praegu ühtki nüüdisaegset betoonelemendi tootjat . ” </s> </p>
<p> <s> Rebase sõnul nägi Leedu tsemenditehas seevastu tõsist vaeva , et oma turgu kaitsta . </s> <s> Kui veel viis aastat tagasi oli meie tsement Leedus teretulnud , siis nüüd on Leedus kehtestatud nõue , et tsemendi leelisesisaldus peab olema alla 1% , meil on see natuke üle . </s> </p>
<p> <s> Kipsala messil esines Eesti 73m2 ühisstendiga , mille EETL organiseeris Ettevõtluse Arendamise Sihtasutuse toel . </s> <s> Lisaks oli stendil esindatud Eesti Ehitusettevõtjate Liit , AS ESCO , AS Delafor Heating , AS Silikaat , AS Silbet , OÜ Ar-mounti , Loodesystem OÜ ja OÜ Festobalt . </s> </p>
<p> <s> Palju Eesti firmasid oli tulnud ka eraldi väljapanekutega . </s> <s> Aeroc tutvustas ennast hallis sees ja ehitas ka messiplatsil külastajate silme all müüri . </s> <s> Meie mullivannide liidertootja Balteco esindaja tunnistas , et kuigi nemadki annavad välja üha uusi mudeleid , on siinsel messil tugev konkurents . </s> </p>
<p> <s> <hi rend="rasvane"> Silmaga näha ja käega katsuda </hi> </s> </p>
<p> <s> Kogu messi kujundus ( v.a Eesti boks , mis oli Eesti firma Taveco Disaini kujundatud ) oli lätlaste tehtud ja see oli sümpaatne . </s> <s> Kui eestlaste maitse on vahel taandumas eurosteriilseks , siis lätlaste julgus olla nemad ise väärib igati lugupidamist . </s> <s> Ehk toetas soe kujundus sedagi , et mess ei tundunud olevat suunitletud ärimehelt ärimehele , vaid igaühele , kes oma kodu kauniks soovib luua . </s> </p>
<p> <s> Atraktiivsuse huvides polnud lätlased peljanud ka vaeva halli laest ventilatsioonitoru välja suunata , et kaminas tõelisi halge põletada . </s> <s> Sama ehedalt mullitas vannides ja langes kauni joana basseinis tõeline vesi . </s> </p>
<p> <s> Ka jagus tooteid igale rahakotile . </s> <s> Meie Assa Balt tutvustas uut eriti vastupidavat konkskeel-lukku , mis on valmistatud mitmekihilisest metallist ning peab vastu kahetonnisele survele . </s> </p>
<p> <s> Turvatunde tagamiseks pole ükski hind liiga kõrge , ometi väitis nõukogudeaegse lukutehase mantlipärija AS Kurze-mes Atslēga-1 , et nende lehtterasest 6000 variatsioonis 4-6-segmendilised turvalukud on välismaa analoogidega võrreldes sama kvaliteetsed , kuid kolm korda odavamad . </s> </p>
<p> <s> Vaevalt sellest boksist lahkunud , pakkus meile oma tootekataloogi väikefirma Metā-laResursi , kes pidas end AS Kurzemes Atslēga-1 konkurendiks käepidemete jm mööblitarvikute tootmisel ning lubas suurfirmast veelgi madalamaid hindu . </s> </p>
<p> <s> Messil oli rõõmustavalt palju tähelepanu pööratud ka aiakujundusele : erikujulised aiateekivid ja väikesed purskkaevud toetasid usku , et ka miniatuurse aia võib kauniks ja huvitavaks muuta . </s> </p>
<p> <s> “ Võibolla ma olen paha inimene , ” mõtiskles Enno Rebane , “ aga ma arvan , et eestlased on ennast teistest Balti riikidest liiga üleolevaks upitanud ning loorberitele puhkama jäänud . </s> <s> Julgen väita , et Läti ja Leedu ehitus areneb praegu kiiremini , nad tulevad oma suurehitistega kärmelt järele . ” </s> </p>
<p> <s> Rebane tõi näiteks ehitusmahtude strateegilise näitaja : tsemendi tarbimise ühe elaniku kohta , mis peegeldab riigi majanduse üles- või allakäiku . </s> <s> Eestis oli see mullu 240 , Lätis veel 140-150 kg , kuid kasv on märgatav . </s> </p>
<p> <s> Elamufondi taastootmises olevat aga kõik kolm riiki Rebase sõnul häbematult halvas seisus . </s> <s> Ka ei osata vanade paneelmajadega veel midagi mõistlikku peale hakata , need vajaksid arukat remonti . </s> </p>
<p> <s> Eestis on viimasel ajal kostunud valjuhäälset nõudmist , et ehitusmaterjalidele ja projektidele peaks kehtestatama riigisisesed standardid . </s> <s> Enno Rebane neisse ei usu . </s> </p>
<p> <s> “ Selle järgi oleks väiksemgi projektimuutus seaduserikkumine , ” väitis ta . </s> <s> “ Mingid nõuded on muidugi loomulikud : et tuba ei tohiks olla ilma aknata , et toa kõrgus pole 1,5 m jne. ” </s> </p>
<p> <s> <hi rend="rasvane"> Kes vastutab ehituspraagi eest </hi> </s> </p>
<p> <s> Rebane jagab ühe Norra ehitusspetsialisti arvamust , kelle väitel on pikaaegse töö tulemusel selgeks tehtud , et ehituspraagi põhjustavad 30% ehitusvead , 20% tellija muudatussoovidest tulenev ebakõla , 20% projekteerija viimase hetke muudatused , 20% esmastest projekteerimisvigadest tulenev ja ainult 10% ulatuses võib süüdi olla valesti valitud ehitusmaterjal . </s> </p>
<p> <s> “ Ehitusmaterjali tootmine on sedavõrd automatiseeritud , et seal vigu ei teki , ” selgitas Rebane . </s> <s> “ Ehitusmaterjal sertifitseeritakse igas riigis ja läbi ühtsete standardite tagatakse kvaliteet . ” </s> </p>
<p> <s> Eriti kuri on Rebane nende ehitajate peale , kes tellija soovil projektiga asjatundmatult ümber käivad . </s> <s> Vahel soovib tellija mingi materjali pealt kokku hoida või seinu ümber muuta , mis aga projekteerija mõtte ja näiteks vastupidavus-nõuetega kokku ei käi . </s> <s> Nõnda tekivad ehitusvead , mis jälle omakorda tellijale endale kannatusi toovad . </s> </p>
<p> <s> Et vigu ei tekiks , oleks objektile vaja palgata järelevaataja . </s> <s> See läheb aga väga kulukaks . </s> <s> Nõnda ongi kõige arukam iseennast harida ja alles siis töö tellida . </s> <s> Just seda eesmärki teenivad ehitusmessid , kus tootespetsialistid on valmis igale huvilisele nõu andma . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Iidse kivikatuse kiituseks </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Eestis nagu terves maailmaski on hakanud kasvama kivikatuse populaarsus </hi> </s> </p>
<p> <s> Katustegi puhul kehtib rahvatarkus , mille järgi igale potile leidub oma kaas . </s> <s> Nii vana maja restaureerija kui ka uue ehitaja lähtub katuse valikul ikka sobivusest ja hinnast , unustamata mõlema puhul peatähtsat eesmärki : kestvust . </s> </p>
<p> <s> Viimastel aastakümnetel on Eestimaal silmatorkavas enamuses paigaldatud teraskatuseid , ometi hakkab siin nagu terves maailmaski kasvama kivikatuse populaarsus . </s> <s> See on ühelt poolt ehk märk kasvavast jõukusest , teisalt aga naasmisest püsiväärtuste juurde . </s> </p>
<p> <s> <hi rend="rasvane"> Kaua tehtud ja kaunikene </hi> </s> </p>
<p> <s> Keraamiliste kivikatuste traditsioon ulatub Eestis 700 aasta taha : neid valmistati käsitsi mõisate töökodades ja põletati ahjudes . </s> <s> Eesti keeles mahub kivikatuse nimetuse alla nii keraamilistest kui ka betoonkividest tehtud katus . </s> </p>
<p> <s> Põliste katusekivitraditsioonidega maades on looduslikust savist põletatud ehk keraamiliste katusekivide ning betoonist valatud katusekivide kohta kasutusel lausa eri nimetused . </s> <s> Kasutusalad on ka pisut erinevad : elitaarsetel hoonetel on valdavalt keraamilised kivikatused , betoonkivi eelistatakse massehitusel ning selle valivad hinnatundlikud tarbijad . </s> <s> Eesti turul ostetakse katusekive praegu suhtes 75 : 25 odavama betoonkivi kasuks . </s> </p>
<p> <s> Keraamilise katuse reakivi ruutmeetri hind jääb 120 ja 160 kr vahele , aga ei tohi unustada , et vaja läheb ka tarvikuid , erikivisid jne. </s> <s> Nõnda võib rusikareeglina ükskõik millisest materjalist katuse ruutmeetri hinnale lisada julgelt 50% . </s> <s> Betoonkivi on meil keraamilisest 10-25% odavam , mujal Euroopas on hinnavahe koguni 1,5 -2kordne . </s> </p>
<p> <s> Tänapäeval toodab Eestis keraamilisi katusekive vaid üks tehas , teised firmad toovad neid sisse . </s> <s> Keraamilise katusekivi valmistamine on keeruline protsess . </s> <s> Tehnoloogia ja sisseseade on väga kallis ning need nõuavad professionaalset lähenemist . </s> <s> Eestis keraamilise katusekivi tehase ehitamine maksaks vähemalt 150 mln krooni . </s> </p>
<p> <s> Keraamilise katusekivi tooraineks kasutatakse savi , liiva ja vett , millele lisatakse väikeses koguses baariumkarbonaati ( BaCo3 ) , et takistada soolade teket katusekivide pinnale . </s> </p>
<p> <s> Savi läbib paarimillimeetrise vahega valtsi , lisatakse liiv ja BaCo3 ning seejärel läbib segu peenvaltsid , mille vaheline pilu on 0,6 -0,8 mm . </s> <s> Segu peenestatakse , et vältida orgaaniliste tükkide tekkimist , mis hiljem kivi kahjustada võiksid . </s> </p>
<p> <s> Valmis segatud ja peenestatud toorainemass liigub suurde kogumisvanni ning seisab seal umbes kaks nädalat . </s> <s> Seejärel läbib segu sõelsegaja ( mis näeb välja nagu suur hakklihamasin ) ning liigub edasi läbi vaakumpressi , kus segust moodustub tihedalt kokku pressitud jätkuv lint . </s> </p>
<p> <s> Lint lõigatakse vastava suurusega kookideks ning need lähevad nn revolverpressi , kus iga kivi pressitakse vaakumpeadega kipsvormide vahel ükshaaval . </s> <s> Kipsvormis lüüakse savikook kaks korda kokku , antakse väike elektrilöök , et vesi aurustuks läbi kipsi välja . </s> <s> Nõnda tekib pressitud ja vormitud kivitoorik , mis läheb edasi kuivatisse . </s> </p>
<p> <s> Toorik kuivab ligi 30 tundi ning istutatakse seejärel põletuskassettidesse . </s> <s> Kassetid asetsevad vagonettide peal , need läbivad põletusprotsessi ligi 100 m pikkuses tunnelahjus . </s> <s> Kuivamise ja põletamisega kaotab kivi 10% oma esialgsetest mõõtmetest . </s> <s> Sellest protsessist väljub iga katusekivi omanäolisena , temperatuurist johtuvate väikeste kõrvalekalletega . </s> <s> See ongi elava keraamika omapära . </s> </p>
<p> <s> Betoonkivi valmistamine on lihtsam ja tulemus ühtlasem . </s> <s> Betoonkivi tooraineks on liiv , tsement , lisaks pigmendid . </s> <s> Need komponendid segatakse kokku ning asetatakse vormi , kus mass kuivab , reageerib , kivineb . </s> <s> Vorm annab kivile väga täpsed mõõdud ja kuju , temperatuur siin kõrvalekaldeid ei tekita . </s> </p>
<p> <s> <hi rend="rasvane"> Miks eelistada kivikatust </hi> </s> </p>
<p> <s> Öeldakse , et ilu on vaataja silmades , kuid looduslikku materjali peetakse traditsiooniliselt kauniks . </s> <s> Valtsitud terasplekk saab oma vormi meistri käe all ja seda võib , sarnaselt keraamilisele katusekivile , nimetada elavaks materjaliks . </s> <s> Roog- ja laastkatus kuuluvad taluehituse juurde , kuid on kallid ja nõuavad erioskusi . </s> </p>
<p> <s> Kivikatuste valmistajad oskavad oma kaupa igast küljest kiita : kivikatus ei roosteta , ei kõdune ega mädane . </s> <s> Keraamiline katusekivi pigem kogub aja möödudes väärtust . </s> <s> Kivikatus on teistest materjalidest ilmastikukindlam , ta peab vastu ka meresoolasele tuulele ja happelisele keskkonnale , mis paraku teraskatusele oma jäljed jätab . </s> </p>
<p> <s> Kivikatus hoiab maja kuuma ilmaga jaheda , sest ei soojene kiiresti , ning külma ilmaga sooja , sest ka jahtumine on aeglane . </s> <s> Lisaks summutab kivikatus müra , tormituulte möll ei riku kodurahu . </s> </p>
<p> <s> Kivikatus on tükkmaterjal ja võimaldab teha mugavalt keerulisi katuseid ilma liigse ülekuluta . </s> <s> Ka on seda lihtne remontida - samu kive saab uuesti kasutada . </s> </p>
<p> <s> Ja lõpuks , kolm korda üle õla sülitades : keraamiline katusekivi on ainus , mis tulekahju puhul majast järele jääb ja uuesti kasutada kõlbab . </s> </p>
<p> <s> <hi rend="rasvane"> Kestvuse tagajad </hi> </s> </p>
<p> <s> Tänapäevase tehnoloogiaga valmistatud keraamilisele kivile annab tehas 15aastase garantii , kuid elueaks lubatakse vähemalt sada aastat . </s> </p>
<p> <s> Kui nüüd kellelegi meenub näiteks paarikümne aasta tagune Sagadi mõisa juhtum , kus keraamiline kivi pidas katusel vastu vaevalt kolm aastat , siis tuleb see tolleaegse tehnoloogia süüks lugeda . </s> </p>
<p> <s> Keraamiline katusekivi on mõeldud kestma aastasadu ja selle tagamiseks ei tohi tootmises liigselt kiirustada , iga etapp tootmises nõuab suurt tähelepanu ja läbimõeldud tegutsemist . </s> </p>
<p> <s> Keraamilise katusekivi kvaliteet saab alguse karjäärist : savi tuleb kaevandada kiht kihi haaval ühtlaselt , vältides suuri tükke . </s> <s> Nõukogudeaegses tootmises läbis segu vaid ühe 2mm vahega valtsi . </s> <s> Ettevalmistatud segu peab saama rahulikult seista ja pressitud toorik rahulikult kuivada . </s> <s> Toona ei pööratud tähelepanu ka õigele niiskusele ega temperatuurile , tänapäeval kontrollitakse põlemiskõverat väga täpselt . </s> </p>
<p> <s> Tehnoloogia erinevus väljendus selles , et toonase kivi veeimavus oli 15% , praegune aga 4-5% . </s> <s> Kivisse kogunev vesi ja selle külmumine põhjustaski kivide lagunemise . </s> </p>
<p> <s> Tänapäeval katsetatakse keraamilise katusekivi vastupidavust kaldstendil , selle järgi peab kivi märgumisele ja külmumisele vastu vähemalt 150 tsüklit , mis vastabki sajale aastale . </s> <s> Iga kivikuju puhul leitakse ka soovituslik katuse kalle . </s> </p>
<p> <s> Betoonkivi katsetatakse sajale tsüklile vastupidavaks . </s> <s> Betoon on poorne materjal ning tema veeimavus on koguni 20% . </s> <s> Et kivi siiski kauem kestaks , värvitakse seda valminuna lisaks pigmendiga antud põhivärvile veel pealt spetsiaalvärviga 1-2 kihti . </s> </p>
<p> <s> Betoonkivi kattevärv peab meie kliimas vastu 10-15 aastat . </s> <s> Kui katust nüüd üle ei värvi , hakkavad kivid vett imama , pragunema ning materjalisse ajavad oma juuri kivikahjulikud taimed . </s> </p>
<p> <s> Ka keraamiline kivi kaetakse erilise keraamikakihiga . </s> <s> Vedel savikiht , millesse on segatud natuke klaasi jm aineid ning värvi andvaid oksiide , pihustatakse kivile peale pärast kuivatit , seejärel läheb kivi ahju . </s> <s> Ligi tuhandekraadine kuumus tagab värvikihi püsivuse . </s> </p>
<p> <s> Kui nüüd hakkaks keraamika peal taim kasvama , toituks ta vaid õhuniiskusest ega kahjustaks kivi ennast . </s> </p>
<p> <s> Tegelikult sõltub igasuguse katuse eluiga materjalist , paigaldusest , konkreetsetest keskkonnatingimustest ja hooldusest . </s> </p>
<p> <s> <hi rend="rasvane"> Iga maja kivi ei kanna </hi> </s> </p>
<p> <s> Maja kandejõu arvestamiseks on vaja professionaalse ehitusinseneri abi , kes teeb vajalikud vaatlused ja arvutused . </s> <s> Kandejõu tagamiseks peab kontrollima kogu aluskonstruktsiooni : sarikad peavad omama vastavat ristlõiget , sarikate samm peab sobima , nende toetuspunktid peavad olema õiged jne. </s> <s> Vast kõige olulisem on kontrollida , kas sõlmede kinnitused on õigesti tehtud . </s> </p>
<p> <s> Kivi enda raskus moodustab arvestustes vaevalt veerandi , võrreldes tuule- ja lumejõuga ning inimese raskusega , kes katusel tööd teeb . </s> <s> Otseselt katusekivil inimesel jalutada ei soovitata , selleks on mõeldud spetsiaalsed katusetarvikud . </s> </p>
<p> <s> Tänapäeval ehitatavatel katustel on oluline kogu konstruktsiooni õige lahendus : soojustus , tuulutus , aluskate , läbiviigud , neelud , liited jm. </s> <s> Kivikatus koosneb väikestest tükkidest , mida ruutmeetrisse läheb 10 või 16 , seega on palju üleminekukohti , kust näiteks lumi võib sisse tungida . </s> </p>
<p> <s> Ometi töötab see esmapilgul puudus hoopis katuse kestvuse kasuks . </s> <s> Kivi kestab seda kauem , mida paremini kivi tuuldub , s.t kivi peal ja all peab olema ühesugune temperatuur ja niiskus . </s> <s> Kui majas sees on kõrge temperatuur , ülal külm ja katus ei hinga , tekib kondensaatvesi . </s> <s> Pidevas niiskes keskkonnas asuv katusekivi võib külmakahjustuste tõttu meid vähem teenida . </s> </p>
<p> <s> <hi rend="rasvane"> Kivikatuse võidukäik </hi> </s> </p>
<p> <s> Eesti keraamiline katusekivi on maailmas kõrges hinnas . </s> <s> Eestis müüakse toodangut vaid 22% ulatuses , põhilised väljaveomaad on Poola , Soome , Venemaa , Norra , Taani , Holland , Rootsi jt. </s> <s> Tellimuse on teinud isegi Norra kuningas . </s> </p>
<p> <s> Meil pannakse nii keraamilist kui ka betoonkivikatust sageli palkmajale . </s> <s> Lisaks silmailule mõjub siin ka kivi raskus hästi , vajutades maja kiiresti ja kindlalt paika . </s> </p>
<p> <s> Lisaks üleüldisele kivikatuse võidukäigule on maailmas tekkinud ka uus suund : katusekivid hakkavad püstseinale üle tulema . </s> <s> Mansardkorruse katmine katusematerjaliga on juba vana komme , nüüd on tulnud Hollandi arhitektid mõttele katta sellega kogu püstsein . </s> <s> Asja kasuks räägib katusematerjali madalam hind võrreldes tavalise fassaadikattega ning vastupidavus . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Eestis kasutatavad kaldkatusematerjalid </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Keraamiline ehk savi-katusekivi </hi> on kasutusel olnud juba üle 4000 aasta . </s> <s> Lääne- ja Kesk-Euroopas on keraamiline katusekivi üks prestiižsemaid ja kallimaid , ometi enamkasutatavaid katusematerjale . </s> <s> Eestis on keraamilisel katusekivil praegu muu Euroopaga võrreldes väga soodne hind . </s> <s> Eri kivikujud annavad arhitektuurselt väga mitmeid võimalusi katuse kuju kavandamisel . </s> <s> Katus vajab maja kandejõu professionaalset arvutust ning paigaldades tuleb väga täpselt kinni pidada etteantud roovisammust . </s> </p>
<p> <s> <hi rend="rasvane"> Betoon-katusekivi </hi> on kasutusel olnud umbes 150 aastat . </s> <s> Meil tema hind keraamilise kivi omast väga palju ei erine , mujal Euroopas on betoonkivi 1,5 -2 korda odavam ning seda kasutatakse massehitustel . </s> <s> Minimaalne katusekalle peab olema 14° . </s> <s> Paigaldades ei pea roovisammu nii täpselt jälgima kui keraamilise kivi puhul . </s> <s> Betoonkivikatus vajab 5-10 aasta järel ülevärvimist , probleemiks on ka sambla tekkimine kivi pinnale . </s> </p>
<p> <s> <hi rend="rasvane"> Valtsplekk </hi> on olnud kasutusel juba sajandeid . </s> <s> Valtspleki puhul on katuse minimaalne kalle kuni 5° . </s> <s> Kvaliteetseima katuse saab paksust tsinkplekist , mis tuleks paari aasta pärast soovitud tooni värvida . </s> <s> Katus valtsitakse kas paanidest või väiksematest tahvlitest . </s> <s> Viimane on vastupidavam , aga töö kallim ning vajab õppinud ja kogemustega meistri kätt . </s> </p>
<p> <s> <hi rend="rasvane"> Profiilplekk </hi> on Eestis praegu populaarseim , kuid valtsplekist vähem vastupidav . </s> <s> Paigaldus on suhteliselt lihtne ja kiire . </s> <s> Värvitoonide valik on suur . </s> <s> Profiilplekki toodetakse eri pinnakatetega , kõige levinum on Pural-kate , odavam polüesterkate . </s> <s> Keerulisemate katuste puhul on materjalikaod suured . </s> </p>
<p> <s> <hi rend="rasvane"> Bituumensindel </hi> on levinuim katusematerjal Põhja-Ameerikas . </s> <s> Eeliseks on lihtne paigaldus ja transportimise mugavus . </s> <s> Meil on levinuim kärjekujuline kate . </s> <s> Sobib paviljonide , suvemajade jt väikeehitiste katusele . </s> <s> Paraku vajab bituumensindel väga siledat ja kallist aluskatust : punnlauast , niiskuskindlast vineerist või OSB-plaadist . </s> <s> Alla 30° kallete puhul tuleb lisaks kasutada bituumenaluskatet . </s> </p>
<p> <s> <hi rend="rasvane"> Asbestivaba kiudtsement-laineplaat ( ehk eterniit ) </hi> on Euroopas katusekivi järel populaarsuselt teine kaldkatusematerjal . </s> <s> Selle eeliseks on lihtne paigaldus , pikk kestvus ja püsiv värvkate , juhul kui värv on töötlemise käigus sisse pressitud . </s> <s> Tihendusnööri kasutamise korral võib paigaldada ka 7° kaldega katusele . </s> </p>
<p> <s> <hi rend="rasvane"> Bituumen-laineplaati </hi> kasutatakse mujal maailmas eelkõige põllumajandus- ja abihoonete katusel . </s> <s> Paigaldamine on lihtne , plaadid tuleb kinnitada suhteliselt tihedalt , kuna eterniitplaadiga võrreldes on see tunduvalt pehmem . </s> <s> Must värvitoon on teistest 20% odavam . </s> <s> Meil müüakse eri tehnoloogiaga toodetud bituumenplaate , mille värvkatte püsivus kõigub . </s> </p>
<p> <s> <hi rend="rasvane"> Puitsindel , -laast ja -kimm </hi> sobivad iseäranis renoveeritavatele hoonetele ja uutele palkmajadele . </s> <s> Vastupidavaim on kimmkatus , sest see materjal on kõige paksem . </s> <s> Puitkatuseid võib enne paigaldamist immutada vaakummenetlusega , mis muudab puidu vastupidavamaks , kuid moondab puidu loomulikku struktuuri . </s> <s> Sobivaimaks peetakse puitkatuse tõrvamist loodusliku puutõrvaga . </s> <s> Vajab väga hoolikat paigaldamist . </s> </p>
<p> <s> <hi rend="rasvane"> Roo- ja õlgkatus </hi> on väga eksklusiivsed katusematerjalid , ajalooliselt on neid eelkõige kasutatud saartel ja rannikul . </s> <s> Probleemiks on tuleohtlikkus , eelkõige ehituse ajal. </s> <s> Valminud katuse hoiavad sademed suhteliselt niiske , samuti on võimalik rookatust tulevastase ainega töödelda . </s> </p>
<p> <s> <hi rend="kaldkiri"> Allikas : Peeter Kärp , Katuse ABC juhataja </hi> </s> </p>
<p> <s> <hi rend="rasvane"> Kaldkatuseturu edetabel Euroopa riikides </hi> • Kivikatus ( 90% ) • Asbestivaba kiudtsementlaineplaat ehk eterniit • Valtsplekk • Bituumensindlid , kiltkivi jt • Looduslikud katusematerjalid : puitlaast- , sindel- , roo- , murukatus jt • Profiilplekk ( 1% ) </s> </p>
<p> <s> Eesti kaldkatuseturgu juhib 80%-ga profileeritud terasplekk . </s> </p></div3>
          <div3 type="artikkel"><head> Murukatus ärimehe residentsil </head>
<p> <s> <hi rend="kaldkiri"> 09.04.2003 <bibl> <author> Merike Pitk </author> </bibl> </hi> </s> </p>
<p> <s> <hi rend="rasvane"> Saaremaa Laevakompanii omaniku Vjatšeslav Leedo modernistlikus stiilis residents Kuressaares Uus-Roomassaare tänavas paelub pilku Eestis veel üsna vähe levinud murukatusega </hi> </s> </p>
<p> <s> Hoone projekteerinud Ado Eigi omanimelisest arhitektuuribüroost tunnistas , et Leedo maja oli ka tema jaoks esimene , kus sai teostada murukatuse ideed . </s> <s> Ehkki ta on murukatust pakkunud ka paarile oma varasemale kliendile , on see katus siiski tegemata jäänud . </s> </p>
<p> <s> “ Kardetakse , et muru kasvab kõrgeks ja katuse hooldamine , eriti kaldpinnal , on raske , ” mõistab arhitekt inimeste kõhklusi . </s> <s> Need pole aga põhjendatud . </s> </p>
<p> <s> Leedo villa ehk residentsi katusematerjal on toodud Saksamaalt valmis haljastusmattidena . </s> </p>
<p> <s> <hi rend="rasvane"> Katust ei niideta </hi> </s> </p>
<p> <s> “ See ei ole mitte Eestis aretatud ega veel vähem katusele külvatud seeme , ” selgitas Eigi . </s> <s> Saksamaalt pärit murukatus koosneb suve läbi kollakaid värvilaike andvast kukeharjast ja samblikest , mis ei kasvagi kõrgeks . </s> </p>
<p> <s> Ses mõttes erinevad Saksa murukatused traditsioonilistest Norra omadest , mis tõepoolest rohkem heinamaad meenutavad . </s> <s> Arhitektid paigutavad aga mõlemad ühise nimetuse “ murukatus ” alla . </s> </p>
<p> <s> Ado Eigi sõnul on murukatus Euroopas arenev suund , kuna muru ka kaitseb katust . </s> <s> Meie kliima suurte temperatuurikõikumiste juures - talvel on külm , suvel kuum - aitab muru katuse hüdroisolatsioonikihti paremini säästa . </s> </p>
<p> <s> Murukatuse paigaldavad reeglina haljastusfirmad , Leedo residentsile Kivisilla OÜ . </s> </p>
<p> <s> Arhitekt Ado Eigi kinnitab , et Saksa päritolu muru- ehk mätaskatused ei vaja erilist hoolt . </s> <s> “ Ei saa väita , et katusele poleks üldse vaja minna , sest tuul võib kanda sinna ka teiste taimede ja umbrohu seemneid , millest võrsunud kõrrelisi peab vajadusel välja noppima , kui need üldpilti häirima hakkavad , ” ütles ta . </s> </p>
<p> <s> Samas ei vaja murukatus siiski korrapärast hooldust , sest madal looduslik sammal ei kasva kõrgeks . </s> </p>
<p> <s> Küll aga seab murukatus nõudeid katusekaldele . </s> <s> Eigi ütles , et Leedo residentsi katusekalle oli mõnevõrra järsk , see oli veel viimane piir , mis murukatust kannatas . </s> </p>
<p> <s> Võrreldes teiste katusekattematerjalidega , on murukatus kallim , tuleb ju murukiht panna otsekui dekoratsioon konstruktsiooniliselt ja veepidavuselt valmis katusele . </s> </p>
<p> <s> Murukatust võiks aga eelistada loodusläheduse tõttu . </s> </p>
<p> <s> <hi rend="rasvane"> Nüüdisaegne mõis </hi> </s> </p>
<p> <s> “ Mina pakkusin Leedo majale murukatuse seetõttu , et sealses piirkonnas on suhteliselt väikesed majad . </s> <s> Et Leedo oma on neist oluliselt suurem , teenib murukatus , samuti nagu ka maja liigendatus , ühte eesmärki : et see oleks inim- ja loodussõbralikum , ” selgitas Eigi . </s> </p>
<p> <s> Kui suurelt majalt hiilgaks vastu plekk või muu tavaline materjal , mõjuks hoone väikeste eramute keskel häirivalt . </s> </p>
<p> <s> Et maja ei paistaks tänavale nii suur , on ta suunatud rohkem õue poole . </s> <s> Kolmeosalise 1200ruutmeetrise hoone vastu tänavat jääv osa on kivist , tagumine , elamistsoon , puidust ja neid ühendav keskmine osa klaasist . </s> </p>
<p> <s> Arhitekt Eigi sõnul sobib seda modernistlikus stiilis hoonet kõige paremini iseloomustama sõna “ residents ” , mis meil veel harva esineb , kuid mujal maailmas tähendab tavalist jõuka ärimehe maja , kus on ühtaegu tema elamis- , büroo- ning külaliste vastuvõtu- ja majutusruumid . </s> </p>
<p> <s> “ Eks samu ülesandeid täitsid ju vanasti ka mõisahooned , ses mõttes on Leedo maja näol tegemist nüüdisaegse mõisaga , ” ütles Eigi . </s> </p>
<p> <s> Laevakompanii omanik andis arhitektile maja projekteerimisel võimalikult vabad käed . </s> <s> “ Omanik oli oma esialgses soovis väga napisõnaline . </s> <s> Algul sain aru , et ta soovib pigem kõrgetasemelise teenindusega pansionaati , ” rääkis Eigi . </s> <s> Mõningane nihe hoone funktsioonis kujunes välja alles töö käigus . </s> </p>
<p> <s> <hi rend="rasvane"> Millisele majale murukatus sobib ? </hi> </s> </p>
<p> <s> Enamasti teenivad murukatused arhitekti sõnul kahte eesmärki . </s> <s> Tasapinnale rajatavad murukatused teevad katuseterrassil viibijate olemise looduslähedasemaks ja mugavamaks . </s> <s> Sellised katused ei ole kõrvalvaatajale nähtavad . </s> <s> Väga palju on muruga kaetud katus-terrasse Saksamaal . </s> </p>
<p> <s> Kaldkatusele rajatud murukatus annab aga majale iseloomuliku näo . </s> <s> Eelkõige sobib murukatus nn ökomajadele . </s> </p>
<p> <s> “ Murukatus on ikkagi looduslähedase maja katus , ses mõttes sobib see hästi puitmajale , aga ka kivimaja saab murukatusega nii-öelda pehmendada , ” kõneles arhitekt Ado Eigi . </s> </p>
<p> <s> Murukatuse tegemine ei esita nõudeid ka maja suurusele , eriti mõnus on see aga näiteks väikesel saunal . </s> <s> Kes ei julge murukatust kohe suurema maja peal katsetada , sel soovitabki Eigi eksperimenteerida saunaga . </s> </p>
<p> <s> Traditsioonilisele viilkatusega majale mõistagi murukatus ei sobi , suure kalde puhul on kasvupinnase kinnitamine keerulisem , kallim ja tülikam , ka võib esineda ärauhtmisi . </s> </p>
<p> <s> <hi rend="rasvane"> Muru asemel kukehari </hi> </s> </p>
<p> <s> Kuna tavaline murukatus nõuab suurt hoolt ja vähemalt 10 cm paksust mullakihti , siis on aastakümnepikkuste otsimiste ja katsetuste tulemusel jõutud vähem hoolt vajavate roheliste katusteni , rääkis OÜ Kivisilla juht Urmas Grišakov . </s> <s> “ Kõige paremad ja ka üle maailma levinud on kukeharjakatused , ” ütles Grišakov . </s> </p>
<p> <s> OÜ Kivisilla kasutab katuste valmistamisel Saksa Optima-süsteemil põhinevaid nailonkangal 1x2 m suurusi kukeharjamatte . </s> <s> Matt koosneb 1,5 cm paksusest laavamulla või -klibu substraadist , millel kasvavad kukeharjad koos mitmesuguste taimedega . </s> <s> Mati alla tuleb panna kuni 5 cm toitainetevaest mulda . </s> </p>
<p> <s> Grišakovi sõnul kasutatakse taimestikuna üsna palju eri segusid , Kivisilla OÜ on valinud neist kaks : üks on kukeharja ja sambliku segu , mis on ka Leedo villal Kuressaares , teine kukeharja , rohundite ja kõrreliste segu . </s> <s> Viimane ei ole siiski nii hea , sest kõrrelised kipuvad puhma minema . </s> </p>
<p> <s> Ühes seemnesegus on kuni 25 liiki taime ja teisendit . </s> </p>
<p> <s> “ Kukeharja ja samblike segu on madal ja ühtlane nagu vaip . </s> <s> Kuna kukehari muudab eri aastaaegadel ja ilmaga värvi , siis on katus kord punane , kord kollakas , kord roheline , ” rääkis Grišakov . </s> </p>
<p> <s> Kukeharjakatus on täiesti umbrohuvaba , samuti talub kukehari hästi kuivust . </s> <s> Ka tuul ega vihm ei tee kukeharja- , ehk nagu sakslased ütlevad , vegetatsioonimattidele liiga , sest taime juurestik on nailonvõrgust tihedasti läbi põimunud . </s> </p>
<p> <s> Grišakovi hinnangul on Saksa kukeharjakatus tavalisest murukatusest umbes neli korda kallim . </s> <s> Samas on Norra kukeharjamatid , mis Saksa omadest paksemad , tavalisest murukatusest 7-8 korda kallimad . </s> </p>
<p> <s> OÜ Kivisilla paigaldab aastas keskmiselt ühe kukeharjakatuse , peamiselt Tallinna ümbruse majadele . </s> </p>
<p> <s> Murukatuste paigaldamine sai Grišakovi sõnul Euroopas suurema hoo lennuväljade terminaalidelt , koolimajade ja lasteaedade katustelt . </s> </p>
<p> <s> “ Euroopa ehituskunstis ja maastikukujunduses on akendest avanevad vaated väga olulised , ” põhjendas Grišakov murukatuste levimist . </s> <s> “ Ka kõrgematel korrustel elavad inimesed soovivad ilusamat väljavaadet . ” </s> </p>
<p> <s> Murukatustele rajatakse istumiskohti ja jalgradu , suurematele isegi minigolfiradasid . </s> </p></div3>
          <div3 type="artikkel"><head> Akna värvimise kunst </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Puidust aknaraam peab vastu pidama keerulistele ilmaoludele . </s> <s> Väljastpoolt mõjutavad seda temperatuuri ja niiskuse kõikumine , UV-kiirgus , vihm , lumi ja tuul . </s> <s> Kõige rohkem probleeme tekitab aluspinda tungiv niiskus , mis põhjustab puitpinna kahjustumist ning soodustab pehkimis- , sinetus- ja hallitusseente levikut . </s> </p>
<p> <s> Niiskuse kahjulikku mõju suurendavad katkised sul-gemismehhanismid , lahtised aknaplekid , logisevad kinnitusdetailid , puudulik tuulutus . </s> </p>
<p> <s> Seestpoolt mõjutavad akent soe , kuiv õhk ja niiskuse kondenseerumine . </s> <s> Seetõttu on akent värvides väga oluline kasutada õigeid töövõtteid ja värve . </s> <s> Aknavärvikile peab olema veekindel ja piisavalt elastne , et puidu paisumisele ja kokkutõmbumisele vastu pidada . </s> </p>
<p> <s> Enne värvimist tuleb üle vaadata kogu aken ja temaga seotud elemendid ning avastatud vead kõrvaldada . </s> <s> Eeltöödest sõltub kogu lõpptulemus . </s> </p>
<p> <s> Kuna üks aknapool asub välis- , teine sisetingimustes , tuleb kummagi poole värvimisele läheneda erinevalt . </s> <s> Tavaliselt on aknaraame varem värvitud õli- või alküüdvärviga ( vana nimetus : emailvärv ) . </s> </p>
<p> <s> <hi rend="rasvane"> Pinna ettevalmistamine - välistööd </hi> </s> </p>
<p> <s> Esmalt eemaldage terasharja ja kaabitsaga lahtine ja pragunenud värv . </s> <s> Kui vana värvipind on halvas seisukorras , tuleb see täielikult eemaldada ja lihvida pind kõva puhta puitpinnani . </s> </p>
<p> <s> Vana värviga kaetud pind peske leeliselise puhastusvahendiga ( nt Vivaclean ) , hallitusega kahjustatud pind töödelge hallitusvastase vahendiga ( nt Homeenpoisto 1 ) . </s> <s> Seejärel peske pind puhta veega üle ja laske kuivada . </s> </p>
<p> <s> Puhta puiduni puhastatud kohad töödelge puiduimmutusvahendiga ( nt Vivaprotekt ) , naelapead ja muud värvi alla jäävad paljandunud metallosad krundi metallikruntvärviga ( nt Korrostop ) . </s> </p>
<p> <s> <hi rend="rasvane"> Pinna ettevalmistamine - sisetööd </hi> </s> </p>
<p> <s> Eemaldage lahtine ja pragunenud värv kaabitsaga ning peske pind leeliselise puhastusvahendiga . </s> <s> Loputage pestud pind veega ja laske kuivada . </s> </p>
<p> <s> Puhta puiduni puhastatud kohad kruntige puitpindade kruntvärviga ( nt Robitix ) . </s> </p>
<p> <s> Seejärel pahteldage praod ja ebatasasused sobiva pahtliga ( nt Vivacolor Snickeri ) . </s> <s> Pärast pahtli kuivamist lihvige pind , eemaldage lihvimistolm ja kruntige ka parandatud kohad sama kruntvärviga . </s> </p>
<p> <s> <hi rend="rasvane"> Värvimine </hi> </s> </p>
<p> <s> Aknaraami värvimiseks nii seest- kui väljastpoolt sobib ainult spetsiaalne aknavärv ( nt Fenestra ) . </s> <s> Esimese kihi jaoks ( välistingimustes ) vedeldage värv sobiva vedeldiga , lisades seda 10-15% värvi mahust . </s> </p>
<p> <s> Seejärel värvige 1-2 korda vedeldamata värviga . </s> <s> Ruumisisesed pinnad värvige kohe kaks korda õhukese kihina vedeldamata aknavärviga . </s> </p>
<p> <s> Väljast võib aknaraami värvida ka õlivärviga ( näiteks Villa ) , mis on ilmastikule väga vastupidav . </s> <s> Õlivärvi tuleb samuti esimese kihi jaoks vedeldada sobiva vedeldiga , lisades seda kuni 10% värvi mahust . </s> <s> Seejärel värvige üks kord vedeldamata õlivärviga . </s> </p>
<p> <s> Sisetöödeks on sobivaim kasutada tiksotroopset alküüd-värvi ( nt Vivatix ) , mis jätab tugevama , kulumiskindlama pinna ja tasandub hästi ka pintsliga värvimisel . </s> </p>
<p> <s> Aknaraami võib seestpoolt värvida ka vesialuselise mööblivärviga ( nt Melody ) . </s> <s> Sellega on mugav värvida ka talvel , sest värv on peaaegu lõhnatu ja kuivab mõne tunniga . </s> <s> Töövahendid saab puhtaks veega . </s> <s> Vesialuselise värvi eelis on ka see , et tema valge värvipind aja jooksul ei kolletu . </s> </p>
<p> <s> Läikeastmelt on aknaraamidele mõeldud välisvärvid kas poolläikivad või läikivad , sisevärvid poolmatid . </s> </p>
<p> <s> <hi rend="rasvane"> Kasulikke soovitusi </hi> </s> </p>
<p> <s> • Pindade puhastamiseks enne värvimist kasutage ainult spetsiaalselt selleks otstarbeks mõeldud vahendit . </s> <s> Tavaline puhastus- või pesuvahend moodustab pinnale kaitsva kile , kuhu värv ei nakku . </s> </p>
<p> <s> • Vana läikiv värvipind matistage liivapaberiga , et uus värv nakkuks paremini . </s> </p>
<p> <s> • Puitakent värvige pintsliga . </s> <s> Pintsliga värvimisel tungib värv sügavamale puitu , nakkub paremini aluspinnaga ja annab puitpinnale parima kaitse välismõjude eest . </s> </p>
<p> <s> <hi rend="rasvane"> Arto-Randel Servet , Vivacolori värvikooli juhataja </hi> </s> </p></div3>
          <div3 type="artikkel"><head> Mis aknaperes uudist </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> Uue akna kasuks otsustades tasub süüvida pakutavasse valikusse ja lisatarvikutesse </hi> </s> </p>
<p> <s> Aknavalik on üsna suur : pakutakse puit- , plast- , alumiinium- , puit-alumiinium ja terasraamide ehk -profiilidega aknaid . </s> </p>
<p> <s> Terasraami kasutatakse eelkõige suure klaasipinnaga tööstus- ja kaubandushoonetel . </s> </p>
<p> <s> Puit-alumiiniumaknad on väga vastupidavad , kergesti hooldatavad ning tänu toa poole jäävale puiduosale ka väga inim- ja kodusõbralikud . </s> <s> Paraku on need aknad plastaknast erijuhtudel koguni 70% kallimad . </s> </p>
<p> <s> Tänapäevased puitaknad tehakse valdavalt liimpuidust , aga ka täispuidust . </s> <s> Ka kvaliteetse puitakna hind võib plastaknast keskmiselt 30% , erijuhtudel 60-70% kõrgemaks osutuda . </s> </p>
<p> <s> <hi rend="rasvane"> Levinuim on plastaken </hi> </s> </p>
<p> <s> PVC-aknaid hakati Euroopas tootma 1950ndatel , meie turule jõudsid need aga alles 1990ndate alguses . </s> <s> Vaatamata kriitilisse suhtumisesse plasti kui tehismaterjali , on plastaken meil endiselt müügiedetabeli tipus . </s> <s> Aknakeskuse Aken OÜ müügikonsultandi Karmo Männiku sõnul tuntakse üha rohkem huvi puitakende vastu , kuid tänu soodsale hinnale otsustatakse ikkagi plastakna kasuks . </s> </p>
<p> <s> Plastaknad valmistatakse polüvinüülkloriidprofiilidest ( PVC ) , mida tugevdavad tsingitud terasprofiilid . </s> <s> Seest näeb plastaknaraam välja kui kärg : mida rohkem profiilikambreid , seda soojapidavam aken . </s> <s> Soojapidavusele aitab kaasa ka klaaside lisamine . </s> </p>
<p> <s> Plastakendesse halvustava suhtumise on kujundanud ehk nende kümne aasta tagune kvaliteet , tollal toodi paljud profiilid Lätist , Leedust ja Venemaalt . </s> <s> Nende akende profiilid olid kahekambrilised , tänapäeval valmistatakse minimaalselt kolmekambrilise profiiliga plastaknaid . </s> <s> Toonaste akende profiilid kippusid ka ajapikku värvi muutma . </s> </p>
<p> <s> Karmo Männik arvab , et eramaja omanik võiks otsustada nelja- või viiekambrilise profiiliga akna kasuks , see aitab küttekulusid kokku hoida . </s> <s> Mitmekorruselises paneelmajas oleksid need aknad liigne luksus , sest seal ei sõltu kütmine elanikust endast . </s> </p>
<p> <s> Eesti aknaturule hangitakse plastakna profiilid Saksamaalt , sest Saksa tehased kasutavad kõige kvaliteetsemat plastmaterjali . </s> </p>
<p> <s> Plastaknaturg on meil üsna ühtlane nii kvaliteedilt kui ka hinnalt , jälgida tasuks eri firmade sooduskampaaniaid , mil ostja võib hinnas 10-30% võita . </s> </p>
<p> <s> Müra- ja õhukindlad plastaknad on toonud meie kodudesse uue mure : värske õhu puuduse ja akna ümbrusesse tekkiva kondensvee . </s> </p>
<p> <s> Üks inimene annab tunnis õhku umbes 55 g veeauru . </s> <s> Kui korteris elab neljaliikmeline pere , toodavad nad oma tegevusega ( enda ja pesu pesemine , söögi keetmine jm ) ööpäevas 9 liitrit veeauru . </s> <s> Kui õhu suhteline niiskus on liiga suur , kondenseerub niiskus jahedatele pindadele . </s> </p>
<p> <s> Teisalt vajab inimene ise ligi 40 kuupmeetrit värsket õhku tunnis . </s> </p>
<p> <s> <hi rend="rasvane"> Et aken hingaks </hi> </s> </p>
<p> <s> Lihtne lahendus on muidugi kasutada 5mm avanevat nn mikrotuulutust , mis tähendab , et aken on avatud vana akna pragude mahus : ülevalt 5 mm , alt isegi vähem . </s> <s> Selle puudus on väljast kanduv müra ja tolm . </s> <s> Samuti võib tuba külma ilma puhul liialt jaheneda . </s> </p>
<p> <s> Ventilatsiooniprobleemi lahenduseks on välja mõeldud mitmeid tuulutusklappe . </s> </p>
<p> <s> Aken OÜs antakse parim hinnang Regel Airi nimelisele umbes 15 cm laiusele ventilatsiooniklapile , mis paigaldatakse akna raamilengi sama laiuse tihendijupi asemele . </s> <s> Seda saab paigaldada nii uuele kui ka vanale nn Saksa tüüpi aknale ning see ei riku akna väljanägemist . </s> </p>
<p> <s> Regel Airi kasuks räägib see , et õhuvahetus toimub ka siis , kui aken on suletud , töölt koju tulles on toas värske õhk . </s> <s> Tekkiv õhuava ja sellest tulenev soojakadu on minimaalne . </s> <s> Ventilatsiooniklapp on isereguleeruv ning sulgub suurema tuulepuhangu puhul ise . </s> </p>
<p> <s> Regel Airi komplekti kuulub kaks karpi Regel Airi , kaks standardtihendit , üks müraisolatsiooni tagav tihend . </s> <s> Komplekti hind on 200 kr , koos paigaldusega 342 kr. </s> <s> Paigaldus võtab aega 10-15 minutit ning nutikamad inimesed võivad sellega ise hakkama saada . </s> </p>
<p> <s> Üle 20 m2 suuruse ruumi puhul on aknale soovitatav paigaldada kaks Regel Airi klappi . </s> <s> Komplekti kuulubki üks kergemalt ja üks raskemalt liikuv klapp , nõnda on õhu juurdevool hästi reguleeritud . </s> </p>
<p> <s> <hi rend="rasvane"> Varaste vastu </hi> </s> </p>
<p> <s> Plastaknaid peetakse puitakendega võrreldes varastele kergemaks saagiks , kuid ka sellele on leitud lahendusi . </s> <s> Mõelda võiks turvaliste aknasuluste , turvaklaasi ja lisalukkude peale . </s> </p>
<p> <s> Saksa tüüpi plast- ja puitakendele saab paigaldada turvasuluse , mille turvaelemendiks on nn seentapp-sulgur , mis haakub akna riivistamisel lengis paikneva erivastuse taha ( u 150-200 kr ) või lukustatava käepideme ( 100-500 kr ) . </s> <s> Harilikult on aknal juba üks turvasulus olemas , neid võiks paigaldada lisaks akna üla- ja alaossa . </s> </p>
<p> <s> Kurikaelte vastu aitab lamineeritud klaas , mille tugevus ja hind sõltub klaasi paksusest ja lamineerimiskihtide arvust . </s> <s> Selline klaasi purustamine võtab röövlilt aega ja tekitab müra . </s> <s> Turvaliseks osutub see klaas ka väikelapsega peredes klaasvaheseinte puhul , sest see klaas ei purune eluohtlikeks kildudeks . </s> </p>
<p> <s> Turvalukke on väga erineval tööpõhimõttel ja hinnavahemikus 150- 800 kr. </s> </p>
<p> <s> Suur valik aknaid , nende avamise võimalusi ja tarvikuid võivad ostja segadusse viia . </s> <s> Eelnevalt tuleks endale selgeks teha , millistest lisadest ja võimalustest on kasu ja mis oleksid liigsed . </s> <s> Osa tarvikuid võib lisada ka hiljem . </s> </p>
<p> <s> <hi rend="rasvane"> Kust kokku hoida ? </hi> </s> </p>
<p> <s> Kokkuhoiu võimalust näeb Karmo Männik näiteks selles , et kui akent pääseb rõdu pealt pesema , ei tarvitse mõlemat aknapoolt üldse avatavaks teha . </s> <s> Ka pole mõtet mõlemale tuulutuspositsioone ( kaldasendit ) tellida . </s> <s> Hinnavahe pole küll kuigi suur , 50-100 kr , kuid selle võib jätta tuulutusklapi muretsemiseks . </s> </p>
<p> <s> Avatavatel akendel tuleb 10-15 aasta pärast väsinud tihendid ära vahetada , kinnistel akendel seda probleemi pole . </s> <s> Klaaspaketi eluiga on 20-25 aastat . </s> <s> Kõige kauem peavad vastu profiilid . </s> </p>
<p> <s> Väike kokkuhoid tekib ka rõduukse puhul , kui valite üleni klaasist variandi poolkinnise asemel . </s> <s> Soojapidavus on mõlemal uksel sama , küsimus on vaid selles , kas rõdu teie väljavaadet kaunistab või rikub . </s> </p>
<p> <s> Kui suuri muutusi plastaknad järgmise kümne aasta jooksul üle elavad , ei oska keegi ennustada . </s> <s> Praegu tundub , et inimesed eelistaksid võimalikult peenikest profiili ning selle arvelt suuremat klaasipinda . </s> </p>
<p> <s> Küll jätkub mujal maailmas ( loe : rikkamates riikides ) tendents puitaknaid plastakendele eelistada . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Ehitus edeneb </head>
<p> <s> <hi rend="kaldkiri"> 09.04.2003 </hi> </s> </p>
<p> <s> Järjekorranumbrilt seitsmes rahvusvaheline ehitusmess “ Eesti ehitab 2003 ” peeti Eesti Näituste Messikeskuses 2.-5. aprillini </s> </p>
<p> <s> Tänavukevadine mess üllatas uustulnukate rohkusega nagu ka vastvalitud Riigikogu . </s> <s> Juba konkurentsituna mõjuvate firmade kõrvale oli nagu pärast kevadvihma kerkinud noori ja rohelisi - vähemalt sagedase messikülastaja silmadele . </s> </p>
<p> <s> <hi rend="rasvane"> Suurim , mitmekesiseim </hi> </s> </p>
<p> <s> Tänavu osales 11 000 m2 suurusel pinnal 260 eksponenti Eestist ja mitmest välisriigist . </s> <s> Eesti Näituste projektijuhi Epp Sultsmanni sõnul tuli ligi 30 firmal ruumipuuduse tõttu ukse taha jääda . </s> </p>
<p> <s> Konverentsisaal oli 3. aprillil tervenisti Ehituskeskuse koolitusseminari käsutuses , teemadeks valdavalt uuendused seadustes . </s> <s> Äsja vastu võetud ehitusseadusest tulenevad standardid seavad ehitusettevõtetele õige pea hamletliku olemise-mitteolemise dilemma . </s> </p>
<p> <s> 2. ja 4. aprilli konverentsipäev oli firmade ja liitude päralt . </s> <s> Päris objektiivset infot on tänapäeval raske saada , kõik spetsialistid on koondunud firmade palgale ning teisalt on tootevalik nõnda suur , et kõiketeadjaks olemine peaaegu võimatu . </s> </p>
<p> <s> <hi rend="rasvane"> Igaühele midagi </hi> </s> </p>
<p> <s> Valdkonniti olid messil hõlmatud ehituskrundi rajamiseks vajalik ( nt pinnase- ja haljastusmaterjalid , piirded ) , ehitiste konstruktsioonimaterjalid ja -tooted , aknad-uksed , pinnakattematerjalid ( katused , fassaadikatted , põrandakattematerjalid jm ) , elektritarbed ja -seadmed , kütte- , ventilatsiooni- ja veevarustusseadmed , tehnilised ehitusvahendid , kokkupandavad ja tüüpehitised , tööohutusvahendid jm. </s> </p>
<p> <s> Messikülastajad võib laias laastus jagada kahte . </s> <s> Ühed tulevad messile konkreetse huvi ja sooviga valida ja soetada endale messihinnaga vajalik materjal , seade vms. </s> <s> Neil tuleb sageli pettuda , sest messile ei tule kõik heatasemelised firmad - küll rahapuudusest , küll mentaliteedist , et firma niigi teada-tuntud . </s> </p>
<p> <s> Teised on lihtsalt teadmisjanulised uudishimulikud , kes mõttes noogutavad tuntud kaubamärke silmates ning uurivad , kas neil ka midagi uudset pakkuda on . </s> <s> Päris uut firmat või toodet märgates läheb neil silm särama . </s> </p>
<p> <s> Tooteid oli messil tõepoolest igale maitsele . </s> <s> Kui AS Haapsalu Paekivi oli esmakordselt messil ainult oma kandile iseloomuliku vastupidava ja värvirohke paekiviga , siis teine firma toob Ameerikast maakivi jäljendavaid kunstkive , mis ühelt poolt nagu päriskivi , teine pool aga seina panemiseks mugavalt sile . </s> </p>
<p> <s> Messilt tulijad rääkisid õhinal tapeedipulbrist , mida vees lahjendades võib pintsliga seina maalida , ja võimalusest koduteel mobiili vahendusel küttesüsteem sisse lülitada . </s> </p>
<p> <s> Seekord oli mõeldud ka rohkem atraktiivsuse peale . </s> <s> Nõnda klõpsisid fotograafid vannis napi pesu väel kümblevat neidist ja naised imestasid diivanil hommikumantlis selitava mehe meelerahu üle . </s> <s> Kumbki ei lasknud ennast külastajatest häirida . </s> </p></div3>
        </div2>
        <div2 type="rubriik">
          <head> TeRa </head>
          <div3 type="artikkel"><head> Koolirahast kasvab kasu </head>
<p> <s> <hi rend="kaldkiri"> 09.04.2003 </hi> </s> </p>
<p> <s> <hi rend="rasvane"> 18. aprillil algusega kell 11.05 on ETV ekraanil kolmas saade sarjast “ Maal on mehi ” . </hi> </s> <hi rend="rasvane"> <s> Autor on Mati Narusk ( Maaleht ) , toimetaja Kaja Prügi ( Maaleht ) ja režissöör Kalle Käesel ( ETV ) . </s> <s> Saade valmib koostöös Eesti Põllumajandus-Kaubanduskojaga . </s> </hi> </p>
<p> * * * </p>
<p> <s> Eestlasi peetakse natuke nõiarahvaks , ometi pole siinmail kombeks küla tulevikku taevatähtede ega õunte pealt ennustada . </s> <s> Laste sünd on küla elujõu usk ja lootus . </s> <s> Kuid mitte garantii . </s> <s> Niipea kui laps kaela kandma hakkab , tekib tal huvi , mis on seal põllu ja metsa taga . </s> <s> Ja sama kindlalt kui koolitee linna viib , ei too see noort kodukülla tagasi . </s> </p>
<p> <s> Viimase aastakümne muutused on maarahvast teenimatult palju raputanud . </s> <s> Ei tea meie ajalugu ka teist niisugust aega , mil põllumehe elukutsele linnast nii kõrgelt ülevalt alla oleks vaadatud . </s> </p>
<p> <s> See kõik ongi viinud olukorrani , et Eestis elab praegu maal üle 400 000 inimese , kuid põllumajanduses teenib oma leiva ainult 31 000. </s> </p>
<p> <s> Mis annaks maanoorele usu küla tulevikku , kui tema oma vanemadki ehk lootuse kaotanud on ? </s> <s> Kui paljusid haritud noori ootab kodukülas ees töö ja leib ? </s> <s> Niisuguste mõtete ja tunnetega asusime tegema saatesarja “ Maal on mehi ” III saadet . </s> </p>
<p> <s> <hi rend="rasvane"> Raha pani rattad käima </hi> </s> </p>
<p> <s> Maaelu ümber on nii palju halamist olnud , et positiivsed muutused , mis noorele inimesele tulevikulootust peaks andma , võivad hoopiski tähelepanuta jääda . </s> </p>
<p> <s> Sestap käisimegi nii maal kui ka pealinna võimukoridorides otsimas neid märke , mis kõneleksid riigi toest ja huvist põllumajandushariduse vastu . </s> </p>
<p> <s> Üheks niidiotsaks , millest haridusjuttu harutama hakkasime , oli mullu juunis põllumajanduskoolidele 1,3 miljoni krooni eraldamine stipendiumideks . </s> <s> Võimalus vastavalt õppeedukusele saada põllumajanduserialal 300-1000 krooni stipendiumi kuus tõstis lausa plahvatuslikult nii huvi põllumajanduserialade vastu kui ka õppeedukust . </s> <s> Kooli tulid tagasi ka need õppurid , kes vahepeal rahapuudusel kodutallu tagasi olid läinud . </s> </p>
<p> <s> Türi tehnika- ja maamajanduskooli poisid-tüdrukud oskavad nii raha lugeda kui ka tulevikuvõimalusi rehkendada . </s> </p>
<p> <s> “ Vanarauaga tulevasi põllumehi ei koolita , ” ütles kooli direktor Toomas Šadeiko . </s> <s> “ Meie ülesanne on õpetada oma poisid-tüdrukud nii hästi välja , et nad ka mujal maailmas hakkama saaksid . ” </s> </p>
<p> <s> Sellest koolist jäigi enim meelde see üksteist toetav ja teavitav õpilaste-õpetajate ühisvaim , mida linnakoolist ei leia . </s> </p>
<p> <s> <hi rend="rasvane"> Kodunt kauaks ei mindud </hi> </s> </p>
<p> <s> Endise Estonia kolhoosi mailt leidsime eest väikese Retla kooli , mille kunagised õpilased nüüd neljakümneste meeste-naistena kodukoha elu edendavad . </s> <s> Nemad pole siit kauaks ära käinudki . </s> </p>
<p> <s> Nõnda kuis legendaarne majandijuht Heino Marrandi ei kummardanud iial saksa ees - ei ehitanud arvukate delegatsioonide vastuvõtuks saunagi - nõnda jäärapäiselt ajab uus põlvkond osaühingu asja . </s> </p>
<p> <s> “ Siinne rahvas on alati muudest piirkondadest erksam olnud ja harjunud ühistööd tegema , ” usub aastajagu põllumajandusministrina leiba teeninud Jaanus Marrandi . </s> <s> “ Mõnes teises piirkonnas on jälle inimesed , kellele sobib omaette nokitsemine . ” </s> </p>
<p> <s> Ka tänases Retla koolis tundus hõljuvat mineviku mäletamise vaim . </s> <s> Mati Naruski tundis igatahes üks koolipoiss hetkega ära , kuigi too juba kümme aastat tagasi teles “ Viljaveski ” saatesarja tegemise lõpetas . </s> <s> “ Näe , kuulsus tuleb ! ” õhkas poiss valju häälega ja kaaslased noogutasid teadvalt pead . </s> </p>
<p> <s> <hi rend="rasvane"> Kaja Prügi </hi> </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
