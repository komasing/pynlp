<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 24.04.2003 ( number 17 ( 811 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 24.04.2003 ( number 17/2003 ( 811 ) ) </head>
        <div2 type="rubriik">
          <head> </head>
          <div3 type="artikkel"><head> Kadunud Viinistu piirituseparadiis </head>
<p> <s> <hi rend="kaldkiri"> 22.04.2003 <bibl> <author> Maarius Suviste </author> </bibl> </hi> </s> </p>
<p> <s> Kunagise piirituseparadiisi jõukus ja tuntus on tänaseks ära sulanud . </s> <s> See väike rannaküla elab nüüd oma igapäevast vaikelu . </s> </p>
<p> <s> 79aastasele Nelli Mikiverile vaikus meeldib . </s> <s> Ta särab ja nägu on naeru täis . </s> <s> Hallikas barett peas sobib hallide juustega , mille otsad peakatte alt välja ulatuvad . </s> </p>
<p> <s> “ Tulge nüüd siia tuppa edasi , sööge ja jooge , ” kutsub Mikiver . </s> <s> “ Rannarahvas pakub ikka . ” </s> </p>
<p> <s> Laud on kaetud . </s> <s> On leiba , võid , heeringat . </s> <s> Ka sülti . </s> <s> Kostitaja tõttab kööki , kust tuleb mõne aja pärast kohvikannuga tagasi . </s> <s> Ta valab kohvi ettevaatlikult tassidesse . </s> </p>
<p> <s> Kuidas siis piiritus ka maitses ? </s> </p>
<p> <s> “ Ei mina seda maitsend . ” </s> <s> Ta on veidi ehmunud . </s> </p>
<p> <s> Siis võtab laualt ühe vana , kollaseks tõmbunud vihiku . </s> <s> “ Need on venna materjalid , siin on piiritusest juttu , ” ütleb ta . </s> </p>
<p> <s> <hi rend="rasvane"> Hobune vedas piiritust </hi> </s> </p>
<p> <s> Loksa lähedal asuv Viinistu kaluriküla oli 1920.-1930. aastatel üks meie põhjaranniku olulisemaid salakaubakülasid . </s> </p>
<p> <s> Piiritusetransiit Eesti ja Soome vahel käis juba XIX sajandil , kuid äri hoogustus märgatavalt siis , kui Soomes 1919. a kehtestati kuiv seadus . </s> <s> Siinpool lahte reageeriti sellele ülikiirelt , rannarahvas oli mitmekordsest kasumist hullunud ning kihutas piiritusepaatidega naabritele põrgulaket viima . </s> </p>
<p> <s> “ Kuule , see oli ikka risk küll , ” arutleb Nelli Mikiver , “ mine sõida ise päevavalges ... või siis pimedas Soome kaljude vahel . ” </s> </p>
<p> <s> Ta sirvib vihikut . </s> <s> “ Osale meestele maksti rohkem palka - need oli ajumehed . ” </s> </p>
<p> <s> Kangemat kraami veeti tavaliselt kümneliitristes kanistrites , kuid alati need sihtkohta ei jõudnudki - nii kui piirivalvet kuulda oli , lasti põhja . </s> <s> Mohni saar Viinistu sadamakohast viis kilomeetrit eemal oli üks kohtadest , mis piiritusevedajatele kaitset pakkus . </s> </p>
<p> <s> “ Kui ei oleks Taani väinasid , oleks Läänemerel kangust 45 kraadi . ” </s> <s> Perenaine naerab kavalalt . </s> <s> “ Mehed võiksid seda vabalt rüübata . ” </s> </p>
<p> <s> Vahel tuli maksta ka piirivalvuritele . </s> <s> Üks sai nii rikkaks , et läks Käsmu ja avas poe . </s> <s> Aga külarahvas neid ei sallinud ja külakoerad muudkui haukusid nende peale . </s> </p>
<p> <s> Eesti piiritusel läks hästi - tulivesi läks nagu soe sai . </s> <s> Tõi meie rannaküladele õitsengu ja rikkuse . </s> <s> Mere äärde kerkisid uhked majad . </s> </p>
<p> <s> Piiritusevedajad mõtlesid ka külarahva peale . </s> <s> Kui raha polnud , mindi piiritusekuningas Johannes Piibemanni jutule . </s> <s> Tema oli küla heldeim mees . </s> </p>
<p> <s> “ Kadedad inimesed ütlesid küla peal , et eks nad ühed pursuid ole , ” muigab Nelli Mikiver . </s> </p>
<p> <s> Hiljem kaubeldi Saksa vägijoogiga , mida müüdi Saksa laevadelt vabas vees . </s> </p>
<p> <s> Eestlaste rahaahnus muudkui kasvas - sai ju odavat Saksa piiritust soomlastele kallilt maha müüa . </s> <s> “ Pärast hakkasid Eesti laevad siin meres olema ja siis need Saksa laevad kadusid siit ära , ” teab Mikiver . </s> </p>
<p> <s> Piiritust veeti ka talvel - siis läksid piirituselastid teele hobustega . </s> <s> Juhtus sedagi , et suksu vajus läbi jää või uputati piirivalvet nähes koos lastiga . </s> </p>
<p> <s> “ Mis sa nüüd tahad õue või ? ” küsib Nelli Mikiver äkki . </s> <s> Õnneks käib see kassi kohta , kes diivanil lösutab ja perenaise küsimuse peale end ukse poole sätib . </s> <s> Perenaine läheb ja laseb kassi õue . </s> </p>
<p> <s> Tagasi tulles on tal uus mõte : “ Noored mehed joovad praegu palju . </s> <s> Kui paneks nüüd viinalastiga minema , ei nad Soome kaljudeni jõua . ” </s> </p>
<p> <s> Kui vestluskaaslane hetkeks vaikib ning mõtteid kogub , ohkab ta : “ Kuule jah , eks ole , see elu siin . ” </s> </p>
<p> <s> Ta ütleb nii mitu korda . </s> <s> Vahel tuleb sekka ka mõni soomekeelne sõna . </s> </p>
<p> <s> <hi rend="rasvane"> Nimi tuleb viinast ja istumisest </hi> </s> </p>
<p> <s> Kust Viinistu nimi tuleb ? </s> </p>
<p> <s> Miskipärast naerab Mikiver jälle kavalalt . </s> </p>
<p> <s> “ Me räägime , et see tuleb sõnadest viin ja istu . </s> <s> Et kui viin oli , eks siis istuti ka . </s> <s> Kes Soomes , kes Tallinna Patareis . ” </s> </p>
<p> <s> Nüüd on meil mõlemal naeratus näol . </s> </p>
<p> <s> Aastakümneid tagasi oli aga olukord naljast kaugel . </s> <s> Soomlased süüdistasid eestlasi oma rahva demoraliseerimises , piiritusevedu nimetati Läänemere katkuks . </s> <s> Oli ka põhjust : kuiva seaduse ajal kasvas põhjanaabrite viinajoomine ligi 300 protsenti . </s> </p>
<p> <s> Täieliku viinakeelu seadus lõppes Soomes 1932. </s> <s> Aastaid hiljem hakkas vähenema ka piiritusevedu . </s> </p>
<p> <s> Seame end Nelli Mikiveri juurest minema , kui äkki ta hõikab : “ Oodake , toon veel kohvi - vähe on , aga jagan veel . ” </s> </p>
<p> <s> <hi rend="rasvane"> Piiritus Soome , konjak koju </hi> </s> </p>
<p> <s> Laine Kain näib külaskäigu üle veidi üllatunud olevat . </s> <s> Ta viskab nalja : “ Ei minul enam piiritust ole . ” </s> </p>
<p> <s> Tema isa oli piiritusevedaja . </s> <s> Algul elasid Viinistus , hiljem läksid Tallinna , sest isa teenistus oli hea ja ta ostis linna maja . </s> <s> Nüüd on Laine Kain Viinistus tagasi . </s> <s> Ta elab piirituserahaga üles löödud maja teisel korrusel . </s> </p>
<p> <s> Mis teil piiritusevedamisest meeles on ? </s> </p>
<p> <s> Ta mõtleb hetke . </s> </p>
<p> <s> “ Isa ei toonud koju piiritust . </s> <s> Tõi peenemat värki - konjakit . ” </s> <s> Muigab . </s> </p>
<p> <s> Piiritust ei saanud ainuüksi soomlased , loomulikult jõid ka kohalikud ning viisid kaugematesse küladesse . </s> </p>
<p> <s> Mehed vedasid piirituse maale , naised kandsid selle mööda maad laiali . </s> <s> Sidusid viieliitrised kumerad nõud ümber kere ja läksid . </s> <s> Sõideti ka bussiga . </s> </p>
<p> <s> Laine Kaini isa vangi ei sattunud . </s> <s> “ Isal oli õnne ! ” </s> <s> Ta silmades on sära ja rõõmu . </s> <s> “ Muidu istusid ikka väga paljud . </s> <s> Ka naised , kes oma piirituseplaskudega vahele jäid . </s> <s> Üks jäi vahele , see kaebas teise peale ja niimoodi see läks . </s> <s> Aga meie ema küll sellega ei tegelnud . ” </s> </p>
<p> <s> <hi rend="rasvane"> Kas au- või häbiasi ? </hi> </s> </p>
<p> <s> Kas piiritusevedu oli häbiasi ? </s> </p>
<p> <s> “ Ei , ei , see oli auasi . </s> <s> Ainus teenimisvõimalus ju . </s> <s> Peaaegu iga pere tegeles sellega . </s> <s> Aga niivõrd argu oli ka , kes ei julgenudki , ” meenutab Laine Kain . </s> </p>
<p> <s> Kas piiritus tõi Viinistusse rikkuse või hävingu ? </s> </p>
<p> <s> “ Piiritus tõi siia raha ja hävingu . ” </s> <s> Ta vaikib hetke . </s> <s> “ Pärast kannatas kogu küla selle all . ” </s> </p>
<p> <s> Kuidas elu siin praegu läheb ? </s> </p>
<p> <s> “ Praegu on rohkem joodikuid kui piiritusevedamise ajal. </s> <s> Naised võtavad ka . </s> <s> Aga noh , mis sa teed , ma saan sellest aru - elu peab ju vahel lõbus ka olema . ” </s> </p>
<p> <s> <hi rend="rasvane"> Kuningas prassis ja laenas raha </hi> </s> </p>
<p> <s> Tumerohelistes tunkedes Romeo Piibemanni leiame firmast nimega Eco Seen OÜ , ta töötab siin . </s> </p>
<p> <s> Viinistu piiritusekuningas Johannes Piibemann oli tema vanaisa . </s> <s> “ Ta oli nii kuulus mees , et olen küla pealt üksjagu jutte kuulnud . </s> <s> Rohkem võibolla isegi , kui kodus räägiti , ” meenutab lapselaps . </s> </p>
<p> <s> Isand oli kõva töömees . </s> <s> “ Algul käis ta ise ka merel , vedas piiritust . </s> <s> Aga hiljem oli kuningas ja juhatas maal vägesid , pani pidu ja tõmbas niite . ” </s> </p>
<p> <s> Piiritusekuningas istus salaveo tõttu paar korda Helsingis kinni . </s> <s> Kaks-kolm kuud oli , siis sai välja . </s> <s> “ No eks suured rahad liikusid ja osteti välja . </s> <s> Äri tuli ju edasi ajada . ” </s> </p>
<p> <s> Piibemannide elamine oli küllaltki heal järjel , kuid piirituseraha jagus ka külaelu arendamiseks - ärimeeste toel kerkis koolimaja ja tuletõrje seltsimaja . </s> </p>
<p> <s> Piiritusekuningas oli igati abivalmis . </s> <s> Kes hädas oli , sellele andis raha laenuks . </s> <s> Suusõnaliselt , ilma igasuguse paberita . </s> </p>
<p> <s> “ Vanaisale meeldis üksjagu palju möllu teha , ” mäletab Romeo Piibemann . </s> <s> Käis Tallinnas pidu panemas , käis koos teiste meestega lennukiga Kopenhaagenis lõunat söömas . </s> <s> Pärast sõitis Tallinnast taksoga koju . </s> </p>
<p> <s> Ta oli ka kõva naistemees . </s> <s> Lapselapse kõrvu jõudis selline jutt , et kinkis kasuka igale naisele , kellega ta oli . </s> </p>
<p> <s> Piibemannide peret küüditamisel ei puudutatud , sest Johannes oli rahvamees . </s> <s> Ta oli heas kirjas . </s> <s> Ja tänu sellele keegi ei kaevanud ka tema peale . </s> </p>
<p> <s> “ Ta raiskas kogu raha ära . </s> <s> Nii et kui 1939. aastal sõda peale tuli , oli ta oli juba täitsa paljas , ” teab Romeo Piibemann . </s> <s> Sõjaga lõppes ka Viinistu piiritusevedu . </s> </p>
<p> <s> Meeles on Nelli Mikiveri sõnad : “ Ervini isa oli ka üks piirituse asjamees , minge sinna ! ” </s> </p>
<p> <s> Kopp-kopp ! </s> </p>
<p> <s> Ervin Külmsaart kodus ei ole . </s> <s> Abikaasa teatab , et läks metsa puid tegema . </s> </p>
<p> <s> Niisiis räägime Õie Külmsaarega juttu ja me istume köögis . </s> </p>
<p> <s> Mis teie arvate , kas piiritusevedu tõi Viinistusse rohkem rõõmu või muret ? </s> </p>
<p> <s> “ Eks oli ikka palju rõõmu , kui rahaga jälle tuldi . </s> <s> Kui paat lasti põhja või keegi vangi pandi , no siis muidugi ... ” </s> </p>
<p> <s> <hi rend="rasvane"> Hiilgeaeg jääb Kirovi kolhoosi </hi> </s> </p>
<p> <s> Kuidas siin praegu elu läheb ? </s> </p>
<p> <s> “ Tühi on , tühi . </s> <s> Viinistu on tühi . </s> <s> Vaid üks-kaks inimest peres . ” </s> <s> Külmsaare hääles on muret . </s> <s> “ Kunagi olime suur küla . ” </s> </p>
<p> <s> XVII sajandi lõpu poole oli Viinistus 24 peret . </s> <s> Põhjasõda ja katk jätsid alles 14 , seejärel hakkas rahvaarv tasapisi kasvama . </s> <s> Kõrgaeg oli enne II maailmasõda , mil külaelanike arvuks saadi ligi pool tuhat . </s> <s> 1944. aasta sügiseks oli elanike arv jälle kahanenud - ligi 150. </s> <s> Nüüd elab siin ligi 200 inimest . </s> </p>
<p> <s> “ See küla sureb välja ! ” arvab Õie Külmsaar . </s> <s> “ Pooled majad on täitsa tühjad . </s> <s> Suvel siin suvitajad on paar nädalat ja siis jälle majad tühjad . </s> <s> Nii kahju on . ” </s> </p>
<p> <s> Mida Viinistus tehakse ? </s> </p>
<p> <s> “ Mis siin ikka ... inimesed elavad , käivad tööl , ” ütleb Külmsaar . </s> <s> “ Ega siin enam kalureid õieti olegi . </s> <s> Viinistus on neid kaks . </s> <s> Ja siis veel üks käib Loksalt ja kaks Pärispealt . ” </s> </p>
<p> <s> Millal oli küla hiilgeaeg ? </s> </p>
<p> <s> “ Siis , kui siin Kirovi kolhoos oli . </s> <s> Kus oli alles elu ! </s> <s> Igaühel oli tööd ja Kirov maksis head palka . </s> <s> Tõesti , väga tore oli . </s> <s> Nüüd pole enam midagi . ” </s> </p>
<p> <s> Hakkame ära minema , kui äkki ta ütleb : “ Viinistus oli enne neli poodi , nüüd ainult üks . ” </s> </p>
<p> <s> Kurb . </s> </p>
<p> <s> “ Vanasti oli igas kohas kõrts . </s> <s> Igal pool , kuhu läksid , võisid endale topkat segada . ” </s> </p>
<p> <s> Muigame . </s> </p>
<p> <s> “ Vaat sedaviisi . ” </s> </p></div3>
          <div3 type="artikkel"><head> Pak toidab pealinna köögiviljaga </head>
<p> <s> <hi rend="kaldkiri"> 22.04.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Köögiviljakasvataja Ants Paki Kadarbiku talu Harjumaal varustab pealinna rahvast aastas 4500 tonni kapsa , porgandi ja salatiga </hi> </s> </p>
<p> <s> Kadarbiku talu peremees Ants Pak koos poegadega moodustab köögiviljaturul läbilöögivõimelise meeskonna . </s> </p>
<p> <s> Ükski endast lugu pidav kaubanduskett , kel super- ja hüpermarketites köögiviljaletid , ei saa läbi Pakide abita . </s> <s> Ka McDonald'si hamburgerimüüjad vajavad Paki rohelist jääsalatit , et see võileiva vahele pista . </s> </p>
<p> <s> Kadarbiku talu hoiab enda käes koguni mitut rekordit : vabariigi suurim porgandi- ja hapukapsamüüja , suurim lillkapsa- ja jääsalatikasvataja . </s> </p>
<p> <s> “ Jätke rekordid , meil on turumajandus , ” lööb Ants Pak käega . </s> <s> “ Kasvatada tuleb seda , mida turg nõuab ja mingid rekordid siin ei loe . ” </s> </p>
<p> <s> Talu annab tööd 50 inimesele . </s> <s> Maad kasutatakse 300 ha . </s> <s> Aastakäive on 21 mln krooni . </s> </p>
<p> <s> <hi rend="rasvane"> Kapsaga Leningradi turule </hi> </s> </p>
<p> <s> Taluomanik Ants Pak on füüsilisest isikust ettevõtja . </s> <s> Noorem poeg Ville on tootmisjuht , kes vastutab põllul kapsa , porgandi ja salatite kasvamise , koristamise ning ladustamise eest . </s> <s> Vanem poeg Veiko on talu müügijuht , kelle ülesanne on kogu see puhastatud , töödeldud ja pakendatud köögivilja lõpmatu vool suunata hulgiladudesse ning poodidesse . </s> </p>
<p> <s> Raamatupidamist juhib taluperenaine Siiri koos kahe minia Anneli ja Lailiga . </s> <s> Peretalu töötab Saue vallas kui riigiasutus kella 8st 5ni . </s> </p>
<p> <s> “ Mis Pakil viga , tal ju võimas Ääsmäe ladu käes ! ” kadestab nii mõnigi mees , et Vene aja lõpus ehitatud hiiglaslik Ääsmäe kompleks on jõudnud Pakide valdusse . </s> </p>
<p> <s> Talunik Pakile ei kukkunud aga õnn niisama lihtsalt sülle . </s> <s> EPAs 1968. aastal agronoomidiplomi saanud mees on kogu oma elu pühendanud köögivilja kasvatamisele . </s> </p>
<p> <s> Aastaid juhtis ta peaagronoomina köögiviljakasvatust Ääsmäe sovhoosis , pere elas Vaidas korteris . </s> <s> 1978. aastal ostis pere Kadarbiku talu vanad hooned ja sai ka 0,5 ha õueaiamaad . </s> </p>
<p> <s> “ Kohe hakkasime tegutsema , lõime kasvuhoone üles , kasvatasime tomateid , kapsast , ” meenutab peremees . </s> <s> Kui maad oli juba 3 ha , sai köögiviljapinda laiendada . </s> </p>
<p> <s> Ants Pak meenutab , kuidas nad abikaasa Siiriga vaheldumisi iga päev Leningradi turul kapsast müümas käisid . </s> <s> See oli meeletu töö - igal õhtul laaditi koorem kapsast auto peale ja öösel läks Antsul sõit Leningradi poole lahti , seal tuli kõik maha laadida ja maha müüa ning kohe koju tagasi . </s> <s> Uus koorem peale ja õbluke Siiri sõitis Leningradi - niimoodi viis päeva nädalas . </s> </p>
<p> <s> Oma kottide ja kastidega käisid Pakid kõik pealinna kauplused läbi , müüsid turgudel . </s> <s> “ See oli jube töö ! ” ütleb Ants kui meenutab talu algusaegu : ise pead kasvatama , ise müüma , otsima koha , kuhu müüa . </s> <s> “ Mul olid kõik kauplusejuhatajad juba nägupidi tuttavad ja kõik turud käisin läbi ! ” </s> </p>
<p> <s> <hi rend="rasvane"> Talu kui tööstus </hi> </s> </p>
<p> <s> Kunagisele Kadarbiku talukohale on tänaseks üles ehitatud kolm elumaja - nii isa kui poegade perele omaette elamine . </s> </p>
<p> <s> Talukompleksi kuulub ka kolm köögiviljaladu 3000 tonnile köögiviljale ja kasvuhooned . </s> <s> Ometi on seegi majandamine Pakidele väikseks jäänud , nii et kogu köögivilja ladustamine ja töötlemine on suures osas juba kolitud 7 km kaugusele Ääsmäe laokompleksi , kus on laoruumi 6000 tonnile ning töötlemistsehhid ehitatud euronõuetele vastavaks . </s> <s> Osa laopinda on küll renditud McDonald's Eesti ASi kauba ladustamiseks , samuti Balbiino ASi jäätiste hoidmiseks . </s> </p>
<p> <s> Ääsmäe laokompleksis pestakse , lõigatakse , viilutatakse , pakendatakse Kadarbiku talutoodang vaakumpakenditesse . </s> <s> Kadarbiku kaubamärgi all jõuab poodi pakitud köögivili , samuti borši- ja köögiviljasegud , hakitud kapsas , juurvili . </s> <s> Peamised talu äripartnerid on hulgiostjad Rigual , Paradiisiviljad , Kesko jt. </s> </p>
<p> <s> Kadarbiku talu toodab aastas 2000 tonni kapsast ( hapendatakse seda suurtes püttides 600 tonni ) , 1400-1500 tonni porgandit , muud köögivilja on 1000 tonni - peeti , lillkapsast , hiina kapsast , jääsalatit , sellerit , tilli , sibulat , pastinaaki . </s> <s> “ Oleme avamaaköögivilja tootjad , kasvuhooned on meil ainult taimede ettekasvatamiseks , ” ütleb peremees . </s> </p>
<p> <s> Ants Pak on oma teadmisi täiendanud Austrias , Hollandis ja Soomes . </s> <s> Pojad Veiko ja Ville on mitu aastat Soomes köögiviljakoolis õppinud ning sealsetes taludes töötanud . </s> </p>
<p> <s> Välismaaal köögiviljakasvatust tudeerinud mehena on Ants Pak toonud ka oma põldudele kaasaaegse tehnika , alates istutusmasinatest , külvikutest kuni porgandikombainideni välja . </s> </p>
<p> <s> Euronõudeid ta ei pelga , sest : “ Nõuetele vastav köögivilja töötlemine annab kaubale kvaliteedi , ” ütleb peremees . </s> </p>
<p> <s> Ühe esimese talurajajana Harjumaal laidab Pak taluideoloogia siiski maha . </s> <s> “ See kampaania , et tulge maale talu pidama , oli inimeste lollitamine . </s> </p>
<p> <s> Paljud said hiljem närvišoki ja midagi head sealt välja ei tulnud . </s> <s> Tootmine maal nõuab suuri oskusi , see pole naljategemine , ” ütleb Ants Pak . </s> </p>
<p> <s> “ Kogu maailmas läheb kaubastamine üha suuremaks , suured kaubaketid tahavad toodangut pidevalt ja suurtes kogustes , nii et väiketalunikul pole seal midagi peale hakata , ” selgitab Pak . </s> </p>
<p> <s> Samas on ka väikese kogusega turul kaubeldes võimalik ära elada . </s> <s> “ Pead talu nii , et ise saad kõhu täis ja pere saab tööd , aga edasi niimoodi ei arene , ” nendib Pak , kelle sõnul on väiketootjate käest võimatu ühesuguse kvaliteediga ja suures mahus köögivilja hankida . </s> </p>
<p> <s> “ Ma võin ju Põlvamaalt tuua ühe korra ühe tonni kapsast , aga edasi ? </s> <s> Hulgimüük nõuab minult sel juhul iga kuu tonn kapsast , aga väiketalunikel pole ju nii palju pakkuda , ” ütleb Kadarbiku talu peremees . </s> <s> Ja lisab , et köögivilja mahamüümine on väga lihtne . </s> <s> Hoopis raskem on kasvatamine , ladustamine ja säilitamine , et aastaringselt oleks kvaliteetkaupa anda . </s> </p>
<p> <s> <hi rend="rasvane"> Kõige rikkam rahvas </hi> </s> </p>
<p> <s> “ Kui hollandlastel on maa kulla hinnas , siis meil seisab Eesti maa tühjalt ja keegi midagi ei tee - see on üle mõistuse ! ” muutub Pak ägedaks , kui jutt läheb tühjaks jäänud Eestimaale . </s> <s> “ Nii rikast riiki kui Eesti pole Euroopas teist olemas - nii vähe inimesi nii suure maa peal ! ” </s> </p>
<p> <s> Eestlaste hoolimatus maa suhtes on Pakile sügavalt hinge läinud : ainult hädaldatakse , ja maa jääb sööti . </s> <s> Käib otsekui kampaania , et ärge tehke midagi , vinguge - te ei ole millekski võimelised . </s> <s> Aga eestlane võiks nii palju toota , nii palju müüa - elada jõukalt ! ” ütleb ta . </s> </p>
<p> <s> Pak , kes niigi oma võimete piiril töötab , et võimalikult rohkem maad saaks haritud , innustab teisigi . </s> <s> “ Arvatakse , et metsaäri on kasulik , aga see on kasulik vaid ühe korra - müüd metsa maha ja kõik , ” räägib ta . </s> <s> “ Aga maast ma saan sada aastat järjest raha ja rohkem kui metsahektarist , sest mullast tõuseb köögivili igal aastal . ” </s> </p>
<p> <s> Hingelt agronoomina meeldib Ants Pakile ise kättpidi mullas olla . </s> </p>
<p> <s> “ Olen eluaeg agronoom olnud , kurki-tomatit - kõike kasvatanud . </s> <s> Ja kapsast maha pannud ning koristanud , ” ütleb Kadarbiku talu peremees . </s> <s> “ Aga praegu pole see firmat juhtides enam eriti võimalik . </s> <s> Sest kui mina panen käed mulda ja 50 inimest seisab sel ajal mõne töötakistuse taga , siis see on ärile kahjulik . ” </s> </p>
<p> <s> <hi rend="rasvane"> Väärt nõu </hi> </s> </p>
<p> <s> Kartke välismaalasi , sest välismaalased ostavad igal juhul meie maa ära , kui eestlane aru ei saa , mis maa väärt on . </s> </p>
<p> <s> Sakslane , inglane , hollandlane on palju ohtlikumad kui venelane , sest venelane pole kunagi maad tahtnud : ta ei osanud sellega midagi peale hakata . </s> </p>
<p> <s> Aga sakslased ja hollandlased tahavad alati maad , neil ei jätku ju seda . </s> <s> Kui tahame eestlasteks jääda , siis soovitan mitte müüa maad välismaalastele . </s> </p></div3>
          <div3 type="artikkel"><head> ETV tõi Siberist naftat </head>
<p> <s> <hi rend="kaldkiri"> 23.04.2003 <bibl> <author> Maarius Suviste </author> </bibl> </hi> </s> </p>
<p> <s> ETV ajakirjanik Kaileen Mägi ning operaator Tauno Peit käisid Venemaal Tjumeni oblastis vaatamas , kuidas Siberis elatakse . </s> <s> Tagasi tuldi naftapudelite ja väärtusliku filmimaterjaliga , millest valmib pooletunnine saade . </s> </p>
<p> <s> ETV võttegrupp viibis Siberis Rahvusvahelise Televisiooni- ja Raadio Akadeemia ning Venemaa Ajakirjanike Liitude Konföderatsiooni kutsel . </s> <s> Kutsujad soovisid vaadata oma riigile välisajakirjanike pilgu läbi . </s> <s> Peale eestlaste olid kohal ka Armeenia , Kõrgõzstani , Ukraina ja Moldova ajakirjanikud . </s> <s> Igast riigist oli korrespondent ja operaator . </s> </p>
<p> <s> <hi rend="rasvane"> Kuberner tänas Eesti ehitajaid </hi> </s> </p>
<p> <s> “ Meid võeti seal kui eurooplasi , ” ütles majandusajakirjanik Kaileen Mägi . </s> <s> Juba Tjumeni lennujaamas öeldi , et näe , välismaalased tulevad . </s> <s> “ Küsisin siis , et mille järgi te vaatasite , kuidas te aru saite ? </s> <s> Öeldi , et ah , sul on triibuline sall . </s> <s> Ja operaator nägi ka teistmoodi välja . ” </s> </p>
<p> <s> “ Me olime seal nagu väike demokraatialootus , ” lisas Mägi . </s> <s> “ Öeldi , et küsi seda ja küsi seda - teie võite ju kõike küsida . ” </s> </p>
<p> <s> Eriti meeldejääv oli Tjumeni oblasti kuberneri Sergei Sobjanini pressikonverents . </s> <s> Kohalikud ajakirjanikud ei julgenud või ei tahtnud eriti midagi küsida . </s> </p>
<p> <s> Kui Kaileen Mägi küsis kubernerilt otse , et kas on tsensuuri või ei ole , tekkis saalis väike elevus , sumin . </s> <s> “ Kuberner ütles täiesti kuldsed sõnad : “ Me oleme neid halbu uudiseid näinud küll ja küll . </s> <s> Meil on head uudised . ” ” </s> </p>
<p> <s> Kuberner Sobjanin ütles aitäh kõigile neile , kes on Tjumenis ehitamas käinud . </s> <s> Tema sõnul on eestlaste tehtud majad ilusad ja korralikud . </s> </p>
<p> <s> “ Eestlasi elab Tjumenis küll . </s> <s> Peamiselt ehitajad , kes võtsid vene naise ja on seal nüüd perekonna loonud , ” ütles Mägi . </s> <s> “ Mina ei kohtunud kahjuks seal ühegagi neist - lihtsalt ei olnud aega neid üles otsida . ” </s> </p>
<p> <s> Küll aga intervjueeris ta kohalikke elanikke . </s> <s> Muu hulgas küsis neilt ka seda , et kumb parem on : kas Boriss Jeltsini või Vladimir Putini aeg . </s> <s> “ Absoluutselt kõik , eesotsas kuberneriga ja lõpetades külateatri näitlejaga , ütlesid , et nüüd on parem - kord hakkab majja tulema . </s> <s> Nad tunnustavad president Putinit . </s> <s> Nad loodavad temale . ” </s> </p>
<p> <s> <hi rend="rasvane"> Lubati kõikjal filmida </hi> </s> </p>
<p> <s> Ajakirjanikud pääsesid huvitavatesse kohtadesse , muu hulgas ka Tobolskisse Sofia katedraali ikoonimaalijate juurde . </s> <s> Reisi eredaim mälestus on aga naftaväljade külastamine , kuhu mindi eestlaste tungival soovil . </s> </p>
<p> <s> Nii Kaileen Mägi kui ka operaator Tauno Peit ütlesid vastuvõtu korraldajatele , et nemad ilma naftata Eestisse ei lähe . </s> <s> Et kui juba nii kaugele on tuldud , siis tahaks ka naftaväljasid ja -leiukohti filmida . </s> </p>
<p> <s> “ Tauno võttis õnneks kasutusele strateegia ja ütles iga tunni aja tagant : kus nafta on , mina ei taha enam muuseumi minna , ” rääkis Kaileen Mägi . </s> <s> Lõpuks mindigi naftat vaatama . </s> </p>
<p> <s> “ Meie eest hoolitseti hästi - see , mida meil väga vaja oli ja mida meil kindlasti filmida vaja oli , seda ka võimaldati . </s> <s> Tahtsime naftaallikate juurde saada ja sinna me ka saime . ” </s> </p>
<p> <s> Tee naftani oli kannatusterohke - jubedates teeoludes läks katki kaks Tjumeni telejaama bussi , lõpuks jõuti ühe suurema ja vanema bussiga päikeseloojanguks kohale . </s> <s> “ Saime sealt ootamatult väga hea materjali , ” ütles teleajakirjanik , kes nägi ka Tobolski esimest naftaleiukohta . </s> </p>
<p> <s> Operaator sai väärtuslikud kaadrid . </s> <s> Filmis igal pool , kus sai . </s> <s> “ Küsisime , et kas me saame tõesti seda kõike filmida . </s> <s> Kas me võime igale poole filmima minna ? </s> <s> Jah , palun , vastati . </s> <s> Ma ei uskunud seda , ” ütles Mägi . </s> <s> “ Tavaliselt ei lasta ju kedagi nafta lähedalegi . </s> <s> See , et meid sinna kogemata ligi lasti , oli ime . ” </s> </p>
<p> <s> Venemaal maksab bensiin üle poole vähem kui Eestis . </s> <s> Vene naftat ja bensiini tuuakse Eestisse tsisternidega küll transiidiks , küll läbi teiste välisfirmade müügiks tarbijale . </s> <s> “ Näiteks Onako Eesti toob naftat just Tjumenist , ” ütles Mägi . </s> </p>
<p> <s> Venemaa nafta on kaua aega voolanud riigist välja ja see on ka loomulik , sest maavara on nii palju , et pole põhjust seda riiki seisma jätta . </s> </p>
<p> <s> Tasu nafta ja maagaasi eest võiks ju vaese Venemaa inimese taskusse liikuda . </s> <s> Aga enne tuleb nafta maa seest kuidagi ja kellegi rahaga välja saada . </s> </p>
<p> <s> “ Kui riigil endal on hiigelsuured välisvõlad , siis peab kusagilt väljast selle raha sisse tooma , aga venelastele see ei meeldi . </s> <s> President Vladimir Putin ongi turgu korrastamas ja püüab rikkusi riiki jätta , ” rääkis Kaileen Mägi . </s> </p>
<p> <s> Putini strateegia - välisinvestorid riigist välja hirmutada - on tekitanud paratamatuse , kus tehases töötavad inimesed pole kunagi omanikke näinud , ja ega see neid eriti huvitagi . </s> </p>
<p> <s> Palka saab kõrgharidusega spetsialist naftakombinaadis umbes 4000 Eesti krooni . </s> <s> Ja see on seal kõrge palk . </s> </p>
<p> <s> <hi rend="rasvane"> Nafta eest kaks Telepoissi </hi> </s> </p>
<p> <s> Laborist said ajakirjanikud väikese pudeli sees naftat kaasa . </s> <s> Kaileen Mägi hoiab oma naftapudelit kodus , aga operaatori Venemaa ajalehtedesse ja kilekottidesse mässitud pudel lasi läbi . </s> <s> “ Likvideerisin kotis naftareostust , ” ütles Mägi naerdes . </s> <s> Laboris naftat andnud naine sai vastutasuks kaks Telepoisi märki . </s> </p>
<p> <s> Siberi-reisist valmib pooletunnine saade , mis peaks ekraanile jõudma maikuus “ Välisilm esitleb ” egiidi all . </s> </p>
<p> <s> “ Ehk tuleb saateid veel , sest materjali on palju , ” lausus Kaileen Mägi . </s> <s> Septembris osaleb sama materjal Jaltas rahvusvahelisel telekonkursil “ Venemaa : pilk kõrvalt ” . </s> </p></div3>
          <div3 type="artikkel"><head> Režissöör Heiki Sepp : Pilt peab rääkima </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Produtsent , valgustaja , operaator ja monteerija - kõik need ametid on Heiki Sepal selged . </s> <s> Ta on kogu oma täiskasvanuelu , 13 aastat , töötanud ETVs . </s> <s> Neist kaheksa politseisaate “ Avatud toimik ” režissöörina . </s> <s> Oma sõnul pole teda kunagi ahvatlenud kõigile nähtava saatejuhi roll . </s> </p>
<p> <s> <hi rend="rasvane"> Kaadritagune otsustab </hi> </s> </p>
<p> <s> Miskipärast seostub sõnaga “ kaadritagune ” sõna “ ahjualune ” . </s> <s> Enamasti nähtamatu , aga kui tegemiseks läheb , otsustavad just kaadritagused . </s> <s> “ Ma pean ennast eelkõige režissööriks , ” ütleb Sepp . </s> </p>
<p> <s> Kirjutati aasta 1989 , Heiki Sepp tuli tagasi sõjaväest . </s> <s> Enne sõjaväelist karastust oli ta töötanud Tallinnfilmis valgustajana . </s> <s> Filmistuudio vaevles tol hetkel uuestisünni valudes . </s> <s> Ja nagu enamasti Eestis , kutsus Sepa sinna monteerijaks televisioonis töötanud sõber . </s> <s> Tööraamatusse tehti märge ETVs töö alustamise kohta - 1990 , 2. jaanuar . </s> </p>
<p> <s> Kolm aastat pilti kokku lõiganud Heiki Sepa järgmine töö oli venekeelse AK režissöör . </s> <s> Tagantjärele arutleb ta : “ Poolteist aastat uudistes ... </s> <s> Uudistesaate rütm oli kärsitu . </s> <s> Oli aega , aega , siis läks kiireks . </s> <s> Mõni aeg enne saadet oli tormamine ja tihtipeale , kui see käima läks , ei teadnudki , mis seal õieti on . ” </s> </p>
<p> <s> Uudistele järgnesid saated üldpealkirjaga “ Teateid tegelikkusest ” , siis regionaalsaade “ Linnapilt ” . </s> <s> 1995. aastal käivitati politseisaade “ Avatud toimik ” ja Sepp kutsuti sinna režissööriks . </s> <s> Kaameratöö algas “ Linnapildi ” tegemise ajal ja on jätkunud politseisaadet tehes tänaseni . </s> </p>
<p> <s> “ Valdavalt teen sündmusvõtted ise . </s> <s> Sündmuste võtmisega on piisavalt kiire . </s> <s> Pole aega , et kuskilt operaatorit ja kaamerat haarata . </s> <s> Mida kiiremini kohale jõuad , seda tulemusrikkama pildi saad . ” </s> </p>
<p> <s> Kõigi oma tegemiste kõrval on ta teinud ka montaažitööd . </s> <s> “ Mul on leping “ Pealtnägija ” saatega . </s> <s> Teen seda selleks , et ise rooste ei läheks . </s> <s> Et seda mitte unustada . </s> <s> Saate kokkulõikamise oskus tuleb kasuks oma töö tegemisel . ” </s> </p>
<p> <s> Politseisaadet monteerib ta siis , kui kiire on . </s> <s> “ Avatud toimikuga ” on aeg-ajalt sekundite mäng . </s> <s> On olnud juhuseid , kui saade valmib sisuliselt eetrikellaajaga samal ajal. “ Kui aega on , siis kasutan monteerijat , ” lisab ta . </s> </p>
<p> <s> <hi rend="rasvane"> Režissöörita TV on raadio </hi> </s> </p>
<p> <s> Heiki Sepa pildi monteerimist tuleks filmida . </s> <s> See on atraktiivne . </s> <s> Nagu klaverimängija istub ta masinate ja monitoride taga ning võlub pilti . </s> <s> Sõrmed liiguvad kiiresti ja täpselt . </s> </p>
<p> <s> “ Olen musikaalne lampjalg . </s> <s> Ei mängi mingit pilli . </s> <s> Monteerimise näpuosavus on harjutamise asi . </s> <s> Alguses otsid ja jälgid nuppe , hiljem ei pea enam vaatama , sa tead , kus need on . </s> <s> Sisuliselt olen kõik oskused õppinud tööd tehes . ” </s> </p>
<p> <s> Ta on loomult selline inimene , kes ennast väga peale ei suru . </s> <s> Ilmselt on just see omadus olnud määrav , et teda teles algusest peale on hästi vastu võetud . </s> <s> “ Neid mõtteid , mis ma välja käisin , maha ei tambitud . ” </s> </p>
<p> <s> Küll on tal tulnud iseendale öelda , et võta hoogu maha ja ära tee teiste kolleegide trikke . </s> <s> Rakenda omaenda ideid . </s> </p>
<p> <s> “ Telerežissööri ülesanne on jutt pildiga katta . </s> <s> Tihti on olemas väga hea lugu lehe jaoks , aga tele jaoks pole , sest pilti pole . </s> <s> Pole mõtet teha läbi televiisori raadiot , ” räägib ta . </s> </p>
<p> <s> Sepp ütleb , et pilt on omaette lugu , mis peab rääkima ka tekstita . </s> <s> Tekst toob pildi täpsemini vaatajani . </s> <s> See on pildi ja teksti harmoonia . </s> <s> “ Toimetaja ja režissöör ei saa teha tööd omaette . </s> <s> Tähtis on kokku leppida , miks teeme , mida teeme ja koos teeme . </s> <s> Kui kokku ei lepita , on tulemus kaetud tapeet . ” </s> </p>
<p> <s> Saatejuht ekraanil saab enamasti sootuks suurema tähelepanu osaliseks kui kaadritagused . </s> <s> Heiki Sepp ei ole pildikasti roninud , ehkki võiks . </s> </p>
<p> <s> Ta arvab , et igaüks peab tegema seda , mida ta oskab teha . </s> <s> “ Ma ei ole proovinud , aga olen kindel , et ekraanile ma ei sobi . </s> <s> Kaadri taga on piisavalt palju huvitavat . </s> <s> Suurem osa teletegijatest jääb kaadrist välja , aga just nendest sõltub see , mida vaataja näeb . ” </s> </p>
<p> <s> <hi rend="rasvane"> Eesmärk pole veri </hi> </s> </p>
<p> <s> “ Avatud toimiku ” tegijana on Heiki Sepp mõelnud , et teeks nüüd vahelduseks loodussaadet , aga see on jäänud uitmõtteks . </s> </p>
<p> <s> “ Omal ajal “ ... toimikut ” alustades oli kõik huvitav , sa olid sündmuste keskel . </s> <s> Nägid ja näitasid seda , mida sa kunagi enne polnud näinud . </s> <s> See oli action . </s> <s> Nüüd ma enam ei üllatu , olen seda kõike näinud ja korduvalt . ” </s> </p>
<p> <s> Režissöör Sepp on politseiloo tegemata jätnud ja teistele teha andnud , kui sündmusega on seotud tuttav või sugulane . </s> <s> “ Käed lähevad nõrgaks ja süda hakkab taguma . </s> <s> Tunnen ennast halvasti . ” </s> <s> Sepp võrdleb seda tunnet kirurgi tunnetega , kes peab opereerima oma kallimat . </s> </p>
<p> <s> Hea režissöör peab teadma , mida ta tahab teha , mida ta ise saatelt ootab . </s> <s> Mida saade peaks vaatajale andma . </s> <s> Lugu peab vaatajat köitma . </s> <s> Sepp vaidleb vastu , kui öelda , et vaatajat köidavad laibad ja vägivald . </s> <s> “ Vaatajaid on igasuguseid . </s> <s> Arvan , et šokiteraapia ei ole ainus lahendus , kuidas inimesi televiisori ette tuua . ” </s> </p>
<p> <s> “ Avatud toimik ” näiteks ei keskendu vaid konkreetsele sündmusele . </s> <s> Saatetegijad küsivad , miks juhtus nii , nagu juhtus . </s> </p>
<p> <s> “ Otsime lahendusi ja küsime , mis saab edasi , ” ütleb ta . </s> <s> “ Räigete kaadrite puhul oleme endale konkreetsed piirid seadnud , millest üle ei astu . </s> <s> Meie eesmärk ei ole - ainult verd ! ” </s> </p>
<p> <s> Kui Heiki Sepp televisioonist tüdineb , siis läheb ta maale . </s> <s> Aga nädal või kaks rahus ja vaikuses kutsub esile kripelduse , et midagi on puudu . </s> </p>
<p> <s> <hi rend="rasvane"> Margus Mikomägi </hi> </s> </p></div3>
          <div3 type="artikkel"><head> Rahakoti asemel mobiiltelefon </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Toidukaupa osta ja lotot mängida saab ka mobiiliga </hi> </s> </p>
<p> <s> Veel veidi aega tagasi öeldi mobiiliga maksmise kohta läbi huumori , et see on imelihtne : lähed kauplusse , valid kaubad , mida osta soovid , jätad oma mobiiltelefoni kaupmehele , ja oledki mobiiliga maksnud . </s> </p>
<p> <s> Nüüdseks on mobiiliga maksmine - tõsi küll , hoopis teistsugusel kujul - saanud reaalsuseks : maksmise lihtsus on säilinud , kuid telefoni ei pea enam kaupmehele jätma . </s> <s> Rahaga saab tasuda mobiili vahendusel . </s> </p>
<p> <s> Mobiiliga saab tasuda mitmesuguste teenuste , näiteks parkimise eest . </s> <s> Osta saab nii poest süüa kui automaadist Coca-Colat . </s> <s> Mobiiliga ostetav jook maksab 7 krooni pudel - sama hind , mis automaadist sularaha eest ostes . </s> </p>
<p> <s> Mobiiliga maksmise võimalusi lisandub pidevalt . </s> </p>
<p> <s> <hi rend="rasvane"> Lihtne maksta </hi> </s> </p>
<p> <s> Kas mobiiliga on ikka lihtne maksta ? </s> <s> Näiteks m-loto on võimalus mängida lotot mobiiltelefoni vahendusel . </s> <s> Mobiiliga mängimiseks on vaja end ühekordselt registreerida Eesti Loto kodulehel , teha pangas isiklik m-konto ja kanda raha oma arvelduskontolt pangas m-kontole . </s> <s> Edaspidi piisab lotopileti ostmiseks vaid ühest telefonikõnest . </s> </p>
<p> <s> Eriti mugav on m-lotot mängida telefoniga , kus on olemas häälvalimise funktsioon . </s> <s> Numb-rid ( 17788*1 Keno ja 17788*2 Viking ) saab salvestada telefonimällu ja lisada neile häälkäskluse . </s> </p>
<p> <s> Näiteks kuuled , et Viking Lotto jackpot on 45 miljonit krooni , haarad telefoni ja hüüad talle käskluse “ Viking ! ” ning ongi ostetud lotopilet järgmiseks loosimiseks . </s> </p>
<p> <s> Tele2 kliendid saavad osta lotopileti , saates SMSi numbrile 17788 ( lisades siis VIKING või KENO ) . </s> </p>
<p> <s> Milleks on vaja isiklikku m-kontot ? </s> </p>
<p> <s> Läbi isikliku m-konto , kus klient kasutab oma raha , puuduvad piirangud kauba ja teenuste tarbimise hulgale . </s> </p>
<p> <s> Teine põhjus on see , kui mobiiltelefon on ettevõtte nimel ning ettevõtte juhtkond ei soovi , et tema raha eest ostetakse kaupu või tööga mitte seotud teenuseid . </s> </p>
<p> <s> Loto puhul tekib veel üks huvitav küsimus , et kui töötaja , kelle telefon on ettevõtte nimel , mängib lotot oma tööandja raha eest ning võidab , siis kes saab võidu : kas tööandja või mängija ? </s> </p>
<p> <s> Kui töötaja mängib oma raha eest isikliku m-konto vahendusel , siis probleemi ei ole ja võidu saab loomulikult mängija . </s> </p>
<p> <s> Sama lihtne kui loto mängimine , on ka m-parkimine . </s> <s> Parkimist saab alustada mitmel viisil : lihtsaim neist on SMSiga alustamine ( numbrile 1902 EMT ja Radiolinja ning numbrile 1720 Tele2 klientidel ) . </s> </p>
<p> <s> <hi rend="rasvane"> Pargi mobiilselt </hi> </s> </p>
<p> <s> Siinkohal tasub meeles pidada , et kui alustada parkimist kõnega lühinumbrile 1901 ( EMT ) , alustatakse parkimist sama auto ja sama tsooniga , kus viimati pargiti . </s> </p>
<p> <s> Ka siin on mugav kasutada häälvalimist . </s> <s> Kui parkida näiteks enamik ajast Tallinna kesklinnas , piisab telefonile hüüdest “ Pargi ! ” ja autosse naastes hüüdest “ Lõpeta ! ” . </s> <s> Parkimist on mugav lõpetada kõnega lühinumbrile 1903 ( EMT ja Radiolinja ) või 1720 Tele2 . </s> </p>
<p> <s> Loomulikult on häälvalimise puhul käsklused iga kliendi enda valida . </s> <s> Ilma häälvalikuta telefonide puhul on mugav vastavad teenusnumbrid salvestada telefonimällu , et ei oleks vaja neid meeles pidada . </s> </p>
<p> <s> Kui aga eelmise parkimise tsoon erineb sellest , kus soovite alustada viimast parkimist , on seda võimalik teha lühisõnumiga või kasutades WAP- teenust . </s> </p>
<p> <s> <hi rend="rasvane"> Sten Argos , EMT tootejuht </hi> </s> </p>
<p> <s> <hi rend="rasvane"> m-parkimine </hi> </s> </p>
<p> <s> Tallinnas EMT ja Radiolinja mobiilset parkimist kasutavad autojuhid ei pea enam meeles pidama veerandtunnist tasuta parkimise aega , kuna selle arvestus toimub automaatselt . </s> <s> Küll aga on parkimiskella kasutamine kohustuslik ka mobiilparkijatele . </s> </p>
<p> <s> Tele2 kliendid peavad siiski ise jälgima , et 15 minutit pärast parkimise alustamist tuleb selle eest ise tasuma hakata . </s> <s> Ent peagi loodetakse see muuta automaatseks . </s> </p>
<p> <s> Parkimise alustamiseks tuleb endiselt saata SMS auto numbri ja parkimistsooni nimetusega lühinumbrile , Tele2 kliendil numbrile 1720. </s> <s> Lisades parkimistsooni koodile numbrikombinatsiooni “ 15 ” , hakatakse raha arvestama alles 15 minuti möödudes pärast SMSi saatmist . </s> </p>
<p> <s> Oluline on meeles pidada , et tsooni nimetuse ja 15 vahele tühikut ei jäeta . </s> </p>
<p> <s> Näiteks kui autojuht saadab parkimise alustamise sõnumi “ 123ABC KESK15 ” kell 12.05 , siis vastussõnumis on kirjas järgmine : “ 123ABC pargiti tsooni KESKLINN alates 12 : 05 19.02.2003. </s> <s> Parkimise tasu arvestus algab kell 12 : 20. Limiit 48.00 krooni . </s> <s> Kontojääk 9.71 kr. ” </s> </p>
<p> <s> Automaatselt arvestatava tasuta 15 minuti võimalust saab kasutada parkimise algatamisel nii SMSi , kõne kui WAPi baasil . </s> </p>
<p> <s> Vältimaks pettusi , kus kliendid lõpetavad ja algatavad parkimise iga 15 minuti järel , saades seega kogu aeg tasuta parkida , näevad parkimiskontrolörid parkimise algusaega , et võrrelda seda parkimiskellal fikseeritud ajaga . </s> </p>
<p> <s> <hi rend="rasvane"> EMT ja Radiolinja numbrid </hi> 1902 - helistamisel broneeritakse 12 krooni 1902 - SMSi saatmisel alustatakse parkimist ( sõnumisse tuleb sisestada auto number/tühik , parkimistsoon : 123ABC vanalinn15 1901 - helistamisel alustatakse parkimist eelmise parkimise andmete alusel 1912 - helistamisel broneeritakse 75 krooni 1903 - parkimise lõpetamine 1910 - parkimise infotelefon 1322 - mobiilse parkimise ettemaks Hansapanga kaudu 1922 - mobiilse parkimise ettemaks Ühispanga kaudu </s> </p>
<p> <s> <hi rend="rasvane"> Radiolinja </hi> Radiolinja klientidel on lihtsaim moodus m-parkimise teenust kasutada läbi Infomenüü . </s> <s> Helistades teenuskoodile *100# , valides m-parkimine , kuvab telefon parkimise menüü , kus klient valib auto ( sisestada saab kuni viis eri auto numbrit , millega parkida ) või parkimistsooni . </s> <s> Kliendil pole vaja ise sõnumit iga kord sisestada , piisab helistamisest teenuskoodile ( menüü kuvab esimesena viimati pargitud tsooni ) . </s> <s> Infomenüüs on sisestatud kõik parkimistsoonid , nõnda jääb kliendil vaid teha valik . </s> <s> Parkides infomenüü abil , kuvab telefon kliendile esimeses järjekorras just need parkimistsoonid , kus klient parasjagu viibib ( Tartus Tartu tsoonid , Pärnus Pärnu tsoonid jne ) . </s> </p>
<p> <s> <hi rend="rasvane"> Tele2 </hi> Kõik sõnumid mobiilparkimise käsklustega tuleb saata lühinumbrile 1720. </s> <s> PA - parkimise alustamine PP - parkimise pikendamine PS - parkimise staatuse päring PL - parkimise lõpetamine Kui olete sama autot korra parkinud , võite saata sõnumi kujul PA5 V. </s> </p></div3>
          <div3 type="artikkel"><head> Eesti Energia võttis elektri salaja ära </head>
<p> <s> <hi rend="kaldkiri"> 23.04.2003 <bibl> <author> Kai Tänavsuu </author> </bibl> </hi> </s> </p>
<p> <s> <hi rend="rasvane"> Elektritarbija , kellel jäi kord enda süül , siis aga panga , Eesti Energia ja tarbija enda vahelise arusaamatuse tõttu elektri eest tasumata , leidis end ootamatult elektrita jäetuna </hi> </s> </p>
<p> <s> <hi rend="rasvane"> Olen elektritarbija , kes ostab elektrit Eesti Energialt ( EE ) juba pikemat aega . </hi> </s> <hi rend="rasvane"> <s> Pangas on mul elektri eest tasumiseks sõlmitud otsekorraldusleping , mille kohaselt võetakse elektriraha minu pangakontolt maha iga kuu 21. kuupäevaks . </s> </hi> </p>
<p> <s> Jaanuaris polnud mul nõutavat summat kontol ja nii võttis pank maha osa summast . </s> <s> EE saatis mulle seepeale hoiatuse , et kui ma elektri eest ei tasu , tuleb neil elekter välja lülitada . </s> </p>
<p> <s> Võtsin seepeale EEga ühendust ja leppisin kokku , et tasun makse järgmise kuu otsekorraldusega . </s> <s> 21. kuupäeval oligi mul vajalik raha kontol , kuid pank seda millegipärast maha ei võtnud . </s> </p>
<p> <s> Kuna ma pidevalt oma pangakontot ei jälgi ja pidasin raha otsekorraldusega maha võetuks , investeerisin 25. veebruaril oma pangakonto ülejäägi mujale . </s> <s> Sama päeva õhtul aga üritas pank võtta otsekorraldusega pangakontolt elektriraha . </s> <s> Loomulikult ei olnud seda seal enam . </s> </p>
<p> <s> Järgnes paratamatu : EE esindajad tulid ette teatamata , pistsid postkasti 21. jaanuari kuupäeva kandva paberi ning lülitasid elektri välja . </s> <s> Oli õnn , et meil seetõttu midagi ei juhtunud - kodus polnud elektrimeeste nn külaskäigu ajal ju kedagi . </s> </p>
<p> <s> Kas selline - poolteisekuulise hoiatuse järel ootamatu tegutsemine - on ikka õiguspärane ? </s> </p>
<p> <s> Teiseks : nüüd tuleb mul maksta taasliitumise tasu . </s> <s> Kuigi , kui pank oleks täitnud oma kohust ja otsekorraldusega 21. kuupäeval raha maha võtnud , poleks midagi juhtunud . </s> <s> Kas pank ei kanna sel puhul mingit vastutust ? </s> </p>
<p> <s> Ja kolmandaks : kui elektri ootamatust väljalülitamisest oleks surnud näiteks tuhat kanatibu või kunstneer töötamast lakanud , kes oleks siis vastutanud ? </s> </p>
<p> <s> <hi rend="kaldkiri"> Kirja autor on Maalehele teada </hi> </s> </p>
<p> <s> <hi rend="rasvane"> Vastab Eesti Energia pressiesindaja Riina Vändre </hi> </s> </p>
<p> <s> Eesti Energia ( EE ) saadab võlglastele alati hoiatuse , millega võimaldatakse kliendile arve tasumise tähtaja ajapikendust seitse päeva . </s> <s> Ühtlasi teavitatakse klienti tagajärgedest , mis saabuvad , kui võlgnevust tähtaegselt ei tasuta . </s> </p>
<p> <s> Antud juhul polnud EE teadlik kliendi- ja pangapoolsetest toimingutest ning juhindus kokkuleppest kliendiga , mida ei täidetud . </s> <s> Selline poolteisekuulise hoiatuse järgne tegevusviis on õiguspärane ja kooskõlas seadusega . </s> </p>
<p> <s> Energiaseaduse kohaselt on võrguettevõtjal õigus katkestada võrguühendus või energia edastamine või jaotamine , teatades sellest kirjalikult ette vähemalt seitse päeva , kui tarbijal on võlgnevusi . </s> </p>
<p> <s> EE peamine eesmärk on müüa elektrienergiat . </s> <s> Voolu sulgemine on sanktsioon neile , kes tarbitud teenuse eest kokkulepitud tähtajal ei tasu . </s> </p>
<p> <s> Juhul kui klient teab , et tal on tasumisega probleeme , tuleks sellest kindlasti ettevõttele teada anda , mitte oodata voolu väljalülitamist . </s> <s> Alati on võimalik lahendus leida . </s> </p>
<p> <s> Energiaseaduse kohaselt taastatakse võrguühendus lepingu kohaselt pärast katkestus- ning taasühenduskulude tasumist tingimusel , et leping ei ole lõpetatud . </s> </p>
<p> <s> Iga inimene vastutab oma asjade korrashoidmise eest ise . </s> <s> Kliendid on kohustatud jälgima , et arvelduskontol oleks olemas vajalik rahasumma oma kohustuste täitmiseks . </s> </p>
<p> <s> Kui mingil põhjusel ei ole raha õigel ajal kontolt maha läinud ning teades , et kohustused on tasumata , on soovitatav pangalt uurida , milles asi ning miks raha ei ole kontolt maha läinud . </s> </p>
<p> <s> Pärast voolu sulgemist ei tule tasuda liitumistasu , vaid teenuse “ Tarbimiskoha sisselülitus pärast võla tasumist ” tasu 1570 krooni ( sh käibemaks ) . </s> </p>
<p> <s> Kui kliendile on elektritarbimine elutähtis , saab sellest alati teada anda ning võrguettevõttega ohtudest rääkida . </s> <s> Leping EEga on siiski kahepoolne ning ettevõte eeldab , et klient täidab endale võetud kohustusi või teavitab neid probleemide tekkimise korral ise . </s> </p>
<p> <s> Oma kohustuste mittetäitmise ja sellest tulenevate tagajärgede eest vastutab siiski klient . </s> </p>
<p> <s> <hi rend="rasvane"> Vastab tarbijakaitseameti pressiesindaja Kristina Vaksmaa </hi> </s> </p>
<p> <s> Tarbija selgituste kohaselt võib eeldada , et tõepoolest on tarbija omalt poolt teinud kõik , et 21. jaanuaril oleks pangakontolt vajalik summa maha võetud . </s> </p>
<p> <s> Kui peaks ilmnema , et tegemist oli panga põhjustatud viivitusega , on tarbijal tõepoolest õigus nõuda tekkinud kahjude kompenseerimist ( uuesti liitumise tasu jms ) . </s> </p>
<p> <s> Samuti on vaja välja selgitada , kas EE omalt poolt pidas kinni tarbijaga sõlmitud suulisest kokkuleppest ning edastas vastava info ka pangale . </s> </p>
<p> <s> Poolteisekuulise hoiatuse järel elektri väljalülitamist võib pidada õiguspäraseks . </s> <s> Vastavalt tüüptingimustele ( mis on individuaallepingu lahutamatu osa ) , on EE-l kohustus teatada elektrienergia varustamise peatamisest kirjalikult seitse päeva ette . </s> </p>
<p> <s> Kui elekter oleks välja lülitatud ootamatult ja ette hoiatamata , oleks sellega kaasneda võivate õnnetuste eest vastutanud tõepoolest EE ( antud juhul oli aga tarbijat võimalikust väljalülitamisest teavitatud ) . </s> </p>
<p> <s> Kui ohtu oleksid sattunud elusloomad või inimese tervis , vastutaks selle eest EE juhul , kui nad oleksid pidanud võimalikest ohtudest teadma või kui nad tegutseks ette hoiatamata . </s> </p>
<p> <s> Et anda tarbijale konkreetne vastus , tuleks alustada tarbijakaitseametis menetlus . </s> <s> Selleks tuleb tarbijal teha tarbijakaitseametile ( Kiriku 4 , 15071 Tallinn ) kirjalik pöördumine . </s> </p>
<p> <s> <hi rend="rasvane"> Vastab Hansapanga Eesti meediasuhete juht Kristiina Tamberg </hi> </s> </p>
<p> <s> Otsekorraldus on kolmepoolne leping kliendi , ettevõtte ja panga vahel . </s> <s> Sellega annab klient ettevõttele korralduse saata arve tarbitud teenuste eest otse panka ja pangale korralduse kanda arvel märgitud summa kliendi kontolt ettevõtte kontole . </s> </p>
<p> <s> Kliendil tuleb hoolitseda vaid selle eest , et tema valitud maksepäeval oleks kontol piisavalt raha . </s> </p>
<p> <s> Antud juhtumi puhul , kui kliendil oli vajalik summa kontol , oleks pank teinud ülekande kokkulepitud päeval . </s> <s> Kui 21. kuupäeval ülekannet ei tehtud , võib sellel olla kaks põhjust : kas ei olnud piisavalt raha kontol või EE poolt ei esitatud nõuet . </s> </p>
<p> <s> Kui maksepäeval ei ole piisavalt raha kontol , kontrollib pank vajaliku summa olemasolu kontol ka kahel järgneval päeval ( antud juhul siis 22. ja 23. kuupäeval ) . </s> <s> Kui kontol ei oleks olnud täis summat ühelgi neist päevadest , oleks pank teinud 23ndal ülekande osalises ulatuses . </s> <s> 25ndal ei oleks Hansapank ülekannet kindlasti üritanud enam teha , sest vastavalt lepingule ei ole see võimalik . </s> </p>
<p> <s> Teine variant makse mittetegemisel on see , et järgmisel kuul ei esitatud enam EE poolt pangale maksenõuet . </s> <s> Nagu otsekorralduse toimimise põhimõtteski öeldud , kannab pank raha üle vastavalt laekunud arvele . </s> </p>
<p> <s> Vastavalt lepingule tuleks nõuete saatmist/mittesaatmist ja nõude õigsust puudutavate küsimustega sellisel juhul pöörduda otsekorralduse saaja ehk ettevõtte poole . </s> </p>
<p> <s> <hi rend="rasvane"> Vastab Eesti Ühispanga pressiesindaja Evelin Pull </hi> </s> </p>
<p> <s> Otsekorralduse maksjalepingu sõlmimisel määrab klient kuupäeva , millal makse tehakse ja limiidi , millest suuremat summat pank ei tohi makse saajale kanda . </s> </p>
<p> <s> Panga ja makse saajate vahel sõlmitud otsekorralduse teenuse osutamise lepingus on fikseeritud veel , et maksed tohib osaliselt debiteerida , kui kliendil ei ole kontol raha kogu summa tasumiseks . </s> <s> Sel juhul kannab pank makse saajale nii palju , kui kontol raha on . </s> </p>
<p> <s> Klient peab tagama , et maksepäeval ( s.t kogu päeva jooksul ) oleks kliendi kontol vajalikud rahalised vahendid . </s> </p>
<p> <s> Maksenõude kehtimise aeg on kuni kolm kalendripäeva . </s> <s> Kui õigel päeval raha ei ole , kontrollib pank raha olemasolu veel kahel järgmisel kalendripäeval . </s> <s> Hiljem pank enam kontol raha olemasolu kontrollimas ei käi ning makset ei teosta . </s> </p>
<p> <s> Pank debiteerib maksja kontot ainult makse saaja poolt esitatud maksenõude alusel . </s> <s> Seega võtab pank kliendi kontolt raha vastavalt makse saaja poolt esitatud nõudele kas nõudes märgitud summa ulatuses või konto jäägi ulatuses . </s> <s> Olenevalt sellest , kumb on väiksem . </s> </p>
<p> <s> Kui makse saaja pangale nõuet ei esita , ei saa pank teostada määratud päeval ka ülekannet . </s> </p></div3>
          <div3 type="artikkel"><head> Uudne põlluramm ajas Ülenurme mehed tülli </head>
<p> <s> <hi rend="kaldkiri"> 23.04.2003 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Ülenurme endine ja praegune vallajuht on eri meelt reoveesettekomposti ohtlikkuse suhtes </hi> </s> </p>
<p> <s> Eelmisel aastal hakkas Tartu Veevärk aiapidajatele tasuta reoveesettekomposti pakkuma . </s> </p>
<p> <s> Uudset põllurammu vedas oma maale ka Ülenurme ettevõtja Anti Kalvet . </s> <s> Ta pani komposti aunadesse Porijõe lähistele laagerduma , et seda paari aasta pärast põldudel kasutada . </s> </p>
<p> <s> Tänavu märtsis koputasid Kalveti uksele aga keskkonnainspektsiooni Tartumaa osakonna inspektorid . </s> <s> Ametnikud tulid kontrollima Ülenurme vallavalitsusest laekunud infot , justkui oleks Kalvet ladestanud üleujutatavale alale ( Aardla poldrile ) reoveesetteid , ohustades niimoodi pinna- ja põhjavett , ning rikkunud sellega keskkonnaministri määrust . </s> </p>
<p> <s> “ Ma ei vedanud mingeid reoveesetteid , vaid reoveesettest valmistatud komposti , need on kardinaalselt erinevad mõisted , ” selgitab Kalvet . </s> <s> “ Sain selleks mullu loa Tartumaa keskkonnateenistusest . </s> <s> Tartu Veevärk andis mulle sertifikaadi , mis tõestab , et see on kompost . ” </s> </p>
<p> <s> <hi rend="rasvane"> Valesüüdistus </hi> </s> </p>
<p> <s> Kalveti sõnul on vale ka süüdistus , et ala on üleujutatav . </s> <s> 2002. aasta sügisel rekonstrueeriti vee äravool , mille tulemusena veepind alanes 1,3 meetri võrra . </s> <s> Samuti pumpab Aardla maaparandusühistu aeg-ajalt poldrilt vett . </s> </p>
<p> <s> Objekti üle vaadanud inspektorid leidsidki , et kinnistule ladustatud reoveesette kompost ei ohusta keskkonda ning seadusandlust pole rikutud . </s> <s> Seda kinnitas ka keskkonnainspektsiooni Tartumaa osakonna juhataja Peeter Karja oma kirjas Ülenurme vallavalitsusele ja Anti Kalvetile . </s> </p>
<p> <s> <hi rend="rasvane"> Mudasõda jätkub </hi> </s> </p>
<p> <s> Kuid Kalvet leiab , et sellest on vähe tema hea nime taastamiseks . </s> <s> “ Ülenurme vallavanem Aivar Aleksejev süüdistas mind , et ma olevat rikkunud seadusandlust . </s> <s> Nagu näha , ma ei teinud seda . </s> <s> Olen hoopis põldudele komposti vedades säästnud 100 000 krooni rahva raha , mida tulnuks maksta komposti ladestamise eest Aardlapalu prügilasse . </s> </p>
<p> <s> Valesüüdistuse puhul oleks loomulik , et ametnik esineb avaliku vabandusega . </s> <s> See eeldab eetilisust ja mehisust . </s> <s> Antud juhul pole olemas ühte ega teist . </s> <s> Öeldakse , et andis jumal ameti , annab ka mõistuse . </s> <s> Rahvas saab anda vallavanemale võimu , mitte aga vaimsust , ” kritiseerib Kalvet , kes aastail 1990-1999 oli ise Ülenurme vallavanem . </s> </p>
<p> <s> “ Kalvet püüab kõike tõlgendada isiklikust vaatepunktist , ” lausub vallavanem Aleksejev . </s> <s> “ Koostasin kirja keskkonnainspektsioonile seepärast , et minu poole pöördusid vallakodanikud , kes pole rahul tema tegevusega Porijõe ääres . ” </s> </p>
<p> <s> Aleksejev arvab , et sõda pole veel lõppenud ja keskkonnainspektsioonil tuleb küsimusega uuesti ja põhjalikumalt tegelda . </s> <s> “ Kalvet ladestas reoveesette komposti poldrile . </s> <s> Hetkel pole see üleujutatav ala , aga me ei tea kõiki talvesid , ” lausub ta . </s> </p>
<p> <s> Praegu on väljavoolu truup küll remonditud ja allapoole viidud , kuid see on ajutine lahendus , kui Emajõe veetase on madal . </s> <s> “ Tartu Veevärgi peainsener pöördus meie poole juba möödunud aastal , et poldrile reoveesette komposti ladestada . </s> <s> Valla nõunikud uurisid asja ega andnud luba , sest see on ohtlik . </s> <s> Võitlesime aastaid selle nimel , et Tartu prügila saaks poldrilt ära . </s> <s> Nüüd hakkab härra Kalvet tekitama uut reostusallikat , ” on Aleksejev nördinud . </s> </p>
<p> <s> Porijõe ääres elav Jüri Dubkovski arvab maamehe kombel : “ Reovee kompost on sitt , olgu sellel mis tahes sertifikaadid . </s> <s> Teame kõik , kuidas pabereid tehakse . </s> <s> Veevärgil on tohutu raske seda kraami kuskile maha panna ja suured summad mängus . </s> <s> Terve Tartu laseb oma reoveed sinna , haiglatest tuleb igasugu baktereid . </s> <s> Ja nüüd toob üks mees selle värgi kohta , kus ujutab üle ja võib pinnasevette minna . ” </s> </p>
<p> <s> Dubkovski on sellise tegevuse vastu ja lubab isegi kohtusse minna , sest ei taha , et võib käsi jõkke pistes haiguse saada . </s> <s> Et vesi läheb edasi Emajõkke , võivad teisedki pisikuid saada , kardab ta . </s> </p>
<p> <s> Põllumajandusülikooli emeriitprofessor Paul Kuldkepp , kes on läbi viinud katseid reoveesettekompostiga , ütleb , et nakkusohtu ei tasu küll karta . </s> <s> Kompostimisprotsessis käärimise käigus temperatuur tõuseb , ained laagerduvad ja ohtlikkus kaob . </s> <s> Seda tõestavad ka mikrobioloogilised analüüsid . </s> <s> Erinevalt Tallinnast pole Tartu reoveesetetes ka ohtlikke raskmetalle . </s> </p>
<p> <s> Reoveesettekomposti ei või kasutada köögiviljade ja marjade kasvatamiseks , küll kõlbab see aga haljastuseks . </s> <s> “ Inimesed on asjatult ära hirmutatud , ” arvab Kuldkepp . </s> <s> “ Looduses peab olema ringkäik . </s> <s> Jäätmevaba tootmine on seepärast väga vajalik . ” </s> </p></div3>
          <div3 type="artikkel"><head> Vigala Sassi leiutis Nabalas </head>
<p> <s> <hi rend="kaldkiri"> 23.04.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Saaremaa mehed tõid oma eksperimentaalsed heitveepuhastuse bioväljakud pealinna külje alla </hi> </s> </p>
<p> <s> Kiili valla Nabala küla uus heitveepuhastus on analoogne Aleksander Heintalu ( Vigala Sass ) ja Jaak Reinmetsa patenteeritud leiutise katsevariandiga , mis rajati kaksteist aastat tagasi Saaremaale Tahula motelli juurde . </s> </p>
<p> <s> Heitveepuhastus käib bioväljakutel , kus kasvab valitud rohttaimedest , puudest ja põõsastest moodustatud ökosüsteem . </s> </p>
<p> <s> Vähemalt alguses on vaja ka tehispuhastit , mis teeks reovee esmast mikrobioloogilist ja biokeemilist töötlust , et taimedel oleks kergem toitaineid kätte saada . </s> </p>
<p> <s> Mehed on Saaremaal töötavat süsteemi jälgides saanud uusi kogemusi . </s> <s> Nabala bioväljakudki on eksperimentaalsed . </s> <s> Asukoht on meelega valitud Tallinna lähedale hästi ligipääsetavasse kohta , et huvilistel ja otsustajatel oleks võimalik neid vaatamas käia . </s> </p>
<p> <s> Nabala vanad puhastusseadmed olid Eesti küla tüüpilised - väike korrast ära biopuhasti ja -tiigid . </s> <s> Reinmets ja Heintalu ei pidanud õigeks vana biopuhastit uue ja kalli vastu vahetada , vaid see seati lihtsalt töökorda . </s> </p>
<p> <s> Põhilised on hoopis kolm vanade tiikide asemele ehitatud bioväljakut , kuhu heitvesi juhitakse maa-aluste torustike kaudu . </s> <s> Väljakute puhul on oluline , et neil oleks looduslik või ehitusel paigaldatud aluskiht , mis põhjavett kaitseks . </s> <s> Nabalas on selleks savi . </s> </p>
<p> <s> <hi rend="rasvane"> Mitte taim , vaid taimekooslus </hi> </s> </p>
<p> <s> “ Sassil on välja valitud 70 taime , mis võiksid bioväljakutel kasvada . </s> <s> Tema rida on uues asukohas bioväljakute taimeliigid määrata , ” rääkis Jaak Reinmets . </s> </p>
<p> <s> Eestis on mujal kasutatud näiteks ainult paju , aga Saaremaa meeste väitel ei jaksa monokultuur üksi vett puhastada . </s> <s> Peab olema ökosüsteem , kus taimed aitavad üksteist - kui üks puhkab , siis teine tegutseb . </s> </p>
<p> <s> Nabala esimene bioväljak kujutab endast hõljuvat sood , kus kasvab kakskümmend liiki taimi - rohttaimed , hundinui , pilliroog jt. </s> <s> Pilliroo risoomid koguvad toitaineid ka talvel , kui taime maapealne osa puhkab . </s> </p>
<p> <s> Teisel väljakul on muude taimede seas juba ka paju ja teisi puuliike . </s> <s> Otse puhastist tulevat reovett puud Reinmetsa sõnul igal aastaajal ei vaja ega puhasta . </s> </p>
<p> <s> <hi rend="rasvane"> Biomassi kütuseks </hi> </s> </p>
<p> <s> Kolmandal väljakul saab kasvatada majanduslikult kasulikku biomassi . </s> <s> “ Kui seal tekib korralik juuretsoon , kus maa all on juur juures kinni ja kus reoveest kistakse toitained välja , saab hakata pajusid raiuma . </s> <s> Iga kolme-nelja aasta tagant peaks sealt saama korraliku kütuse , ” rääkis Jaak Reinmets . </s> <s> Kolmandal väljakul võiks olla pajude asemel näiteks marja- või viljapuukasvatus . </s> </p>
<p> <s> Väljakute ümber on kaevud , mille kaudu saab heitvee liikumist juhtida . </s> <s> Näiteks kolmandale väljakule enne talve heitvett enam ei lasta , kuna siis ei saaks pajud puhkama jääda ja külmuvad . </s> </p>
<p> <s> Kui bioväljakud töös , võib ühel hetkel eellagundaja biopuhasti kas taimede vegetatsiooniajaks või üleüldse välja lülitada . </s> <s> Näiteks Saaremaal töötas tehispuhasti vaid kolm esimest aastat . </s> </p>
<p> <s> “ Eesti heitveepuhastuses on praegu kaks tendentsi : kas väga kallid ja keerulised puhastusseadmed või juhitakse heitvesi lihtsalt immutades pinnasesse , mis on tihti puhtalt põhjavee reostamine , ” ütles Reinmets . </s> </p>
<p> <s> Viimatisel ehitusmessil Tallinnas oli ta suure imestusega vaadanud immutamise ja nn pinnasfiltritega puhastuslahendusi , mida reklaamiti kui eriti kaasaegseid . </s> </p>
<p> <s> Loodusliku reoveepuhastuse ideid on Reinmetsa hinnangul enamasti lihtsustatult mujalt üle võetud . </s> <s> Pole arvestatud , et soojema kliimaga maade tehnilised lahendused siia ei sobi ja tellijatele ei räägita , et näiteks tavalise pinnasfiltri täidis vajab varsti kulukat vahetust . </s> </p>
<p> <s> Reinmetsa ja Vigala Sassi bioväljakute süsteemi puhul jälgitakse kolmekümmet parameetrit , alates kohaliku looduse iseärasustest ja äravoolualade suurusest . </s> </p>
<p> <s> On ka peenemaid asju , millest Jaak Reinmets ei olnud nõus rääkima . </s> <s> Näiteks elektromagnetiline voog , mis heitvett läbides baktereid ergutab , või võtted , mis talvel kasutusel . </s> </p>
<p> <s> Nabala bioväljakud , mis valmisid eelmisel sügisel , on mõeldud paarisaja inimese tekitatud heitvee puhastuseks . </s> <s> Praegu ei ole paljud eramajad veel süsteemiga ühendatud . </s> </p>
<p> <s> Jaak Reinmets ennustas , et mida aeg edasi , seda rohkem nõuab elu ise ühendamist , kuna Eesti põhjavett tuleb kaitsta . </s> </p>
<p> <s> <hi rend="rasvane"> Baltimaade esimene </hi> </s> </p>
<p> <s> Saaremaa meeste Nabala ehitust toetasid Kiili vald , keskkonnainvesteeringute keskus ja keskkonnaministeerium . </s> <s> Esimene talv näitas , et süsteem sobib meie kliimasse ja puhasti töötas hästi . </s> </p>
<p> <s> Kolm aastat tagasi rakendasid Vigala Sass ja Jaak Reinmets ettevõttega Monoliit oma bioväljakute süsteemi Tapal vana sõjaväebaasi aladel . </s> </p>
<p> <s> Eelmisel aastal ehitati sama süsteem Kullamaale , kuid seal tuleb sel kevadel veel tegutseda . </s> <s> Vana torustiku üks osa külmus ja tuleb välja vahetada . </s> <s> Samuti said eelmise suve põuaga kannatada väljakule istutatud taimed . </s> </p></div3>
          <div3 type="artikkel"><head> Mihkel Ulman : Inimene vajab muinasjutte surmani </head>
<p> <s> <hi rend="rasvane"> Mihkel Ulman , miks hakkasite kirjutama just näidendeid ? </hi> </s> </p>
<p> <s> Kirjutama hakkasin ühel väga ebameeldival päeval - oma 41. sünnipäeval . </s> <s> Sünnipäevad käivad mulle ekstra närvidele , püüan need ära unustada . </s> <s> Tollelgi päeval ärkasin sügava masendustundega ja otsustasin enda lõbustamiseks midagi kirjutada . </s> <s> Lihtsalt dialoogi , midagi hästi naljakat . </s> <s> Istusin laua taha ja mõne kuu pärast oli näidend valmis . </s> </p>
<p> <s> <hi rend="rasvane"> Mis teid pidi on teie näidendid teatrisse jõudnud ? </hi> </s> </p>
<p> <s> Esimese puhul ma ei teadnud , mis sellega õieti peale hakata . </s> <s> Võimalik , et oleks sahtlisse kopitama jäänudki . </s> <s> Lugesin selle sõpradele ette , need soovitasid teatrisse saata . </s> <s> Siis ma ei teadnud , et on olemas ka Eesti Näitemänguagentuur . </s> </p>
<p> <s> Kalkuleerisin , et mida suurem teater , seda rohkem vajatakse repertuaari . </s> <s> Nii otsustasingi võtta ühendust Eesti Draamateatriga . </s> </p>
<p> <s> Esimene näidend muidugi lavale ei pääsenud , oli liiga pikk ja lohisev . </s> <s> Sealt hakkas aga asi arenema , mind julgustati edasi kirjutama ja järgmine , “ Teekond kappi ” tehti ära . </s> <s> Eesti Draamateatriga on sellest ajast head suhted säilinud . </s> </p>
<p> <s> “ Kajakamägi ” on minu kolmas näidend selles majas . </s> </p>
<p> <s> Hiljuti tõi sama näidendi lavale Aruküla rahvateater . </s> </p>
<p> <s> <hi rend="rasvane"> Kas olete täitnud ka tellimustöid ? </hi> </s> </p>
<p> <s> Jah , õige palju . </s> <s> Õnneks ei ole need olnud kitsalt piiritletud asjad - säilis loominguline vabadus . </s> <s> Ainuke probleem oli minu jaoks tähtaeg . </s> <s> See hakkas rõhuma . </s> <s> Muutun alati närviliseks tähtaja lähenedes . </s> <s> Vahepeal olin päris meeleheitel , et ei jõuagi päris “ oma ” asjadeni . </s> </p>
<p> <s> Tellimustööd annavad kindlasti hea õppetunni töökultuuri ja distsipliini osas . </s> <s> Loodan , et ka tehnilises mõttes arenesin . </s> </p>
<p> <s> <hi rend="rasvane"> Miks kirjutate lastenäidendeid ? </hi> </s> </p>
<p> <s> Näib , et ma pole veel täiskasvanuks saanud . </s> <s> Minu meelest vajab inimene surmani muinasjutte . </s> <s> Pean lastenäidendeid sama tähtsaks kui täiskasvanute omi . </s> <s> Sealt tuleb uus publik oma teatriskäimise harjumusega ja last on võimalik maailmavaateliselt mõjutada , suunata . </s> </p>
<p> <s> Suhtun lastenäidendi kirjutamisse täie tõsidusega ega tee mingit hinnaalandust . </s> </p>
<p> <s> Oma “ Kohkumatute lapsehoidjate ” esietendusel kogesin , kui lihtsalt ja vahetult laps laval toimuvasse sisse elab ! </s> <s> Millise loomulikkusega ületab ta teatri tinglikkuse . </s> </p>
<p> <s> Üks motiive , miks lastenäidendeid kirjutan , on ka see , et nii saan ise lapsepõlvemaailma tagasi piiluda . </s> </p>
<p> <s> <hi rend="rasvane"> Kuidas hoiate end kursis noorte ja laste maailmaga ? </hi> </s> </p>
<p> <s> Mul on endal neli last . </s> <s> Jälgin nende arengut , kujunemist . </s> <s> Minu tegelased on kõik välja mõeldud , aga üks või teine iseloomuomadus , koomiline seik või keelekasutus pärineb kindlasti nendelt . </s> <s> Kui kahtlen mõne sõna või slängi kasutuses , küsin oma lastelt abi . </s> </p>
<p> <s> Mulle meeldib ikka veel lasteraamatuid lugeda . </s> <s> Sirvin laste- ja noorteajakirju . </s> <s> Samas , ega ma mingeid erilisi ponnistusi noorte asjadega kursis püsimiseks ka ei tee . </s> <s> Lapsed on ju kõikjal meie ümber , tuleb silmad lahti hoida , nende vastu huvi tunda . </s> </p>
<p> <s> <hi rend="rasvane"> Kui suur teatrihuviline ise olete ? </hi> </s> </p>
<p> <s> Sellega on niisugune lugu , et liiga palju teatrit külastades kaotab teater minu jaoks oma võlu , saab liiga argiseks . </s> <s> Tunnen , et muutun ülearu kriitiliseks ja ei suuda enam loomulikke tundeid vastu võtta . </s> </p>
<p> <s> Kindlasti püüan ära vaadata eesti autorite näidendid . </s> <s> Mulle meeldib näidendeid lugeda . </s> <s> Ausalt öelda meeldibki mulle draamatekst rohkem kui lavastus . </s> </p>
<p> <s> <hi rend="rasvane"> Mida arvate tänasest eesti dramaturgiast ja selle kohast teatris ? </hi> </s> </p>
<p> <s> Eesti dramaturgia on tõusuteel ja muutunud popiks . </s> <s> Jaan Tätte näol on eesti draama jõudnud piiridest välja ja olen kindel , et juurde on tulemas veel andekaid autoreid . </s> </p>
<p> <s> Nagu ikka on probleemiks dramaturgia kvaliteet , aga mille najal saaks see areneda ? </s> <s> Eks ikka lavastuste najal , aga meie riik on väike ja teatreid nii vähe . </s> <s> Seda arvesse võttes on tase üsna hea . </s> </p>
<p> <s> Minu meelest on praegu puudus nn sotsiaalsest teatrist , kõlagu see nii vastikult kui tahes . </s> <s> Loodan , et kõrvuti intellektuaalsete mõttemängudega pääsevad rohkem lavale näidendid , mis räägivad meist endist , asjadest siin ja praegu - keskmisele inimesele mõeldud teater . </s> <s> Praegu teeb sellist teatrit ainult Eesti Draamateater . </s> </p>
<p> <s> Ka komöödiaid võiks rohkem olla , neid ei tasuks häbeneda . </s> </p>
<p> <s> <hi rend="rasvane"> Millega tegelete peale näidendite kirjutamise ? </hi> </s> </p>
<p> <s> Arvestades seda , kui palju olen viimase nelja aastaga kokku kirjutanud , võiksin irooniliselt vastata : peale näidendite kirjutamise tegelen näidendite kirjutamisega . </s> <s> Õnneks jääb veel aega lugemiseks ja jalutamiseks . </s> </p>
<p> <s> On üks harrastus , mis viimasel ajal on minu jaoks muutunud üha köitvamaks . </s> <s> See on fotograafia . </s> <s> Sain selle pisiku külge umbes neli aastat tagasi . </s> <s> Need , kes fotograafiaga tegelevad , mõistavad , kui palju see aega võib ära võtta . </s> <s> On tekkinud kiuslik mõte , et müün oma fototehnika maha . </s> <s> Samas on see suurepärane vahend ennast teatrimaailmast välja lülitada . </s> </p>
<p> <s> <hi rend="rasvane"> Mis on praegu käsil ? </hi> </s> </p>
<p> <s> Koos Kris Taska ja Jaan Tättega valmis hiljaaegu mängufilmi “ Täna öösel me ei maga ” stsenaarium , mille võtted peaksid algama suvel . </s> <s> Tegu on väga põneva materjaliga , loodan sellest palju . </s> <s> Sellest saab tänapäeva psühholoogiline põnevik . </s> </p>
<p> <s> Praegu kirjutan Taskale lastefilmi stsenaariumi , kus peategelaseks on egotsentriline kassipoeg , kelle silmade läbi nähakse inimese elu . </s> <s> Sügisel peaks nii Von Krahlis kui ka Pärnu Endlas lavale tulema näidend “ Taksojuhid ” , mille kirjutasin kahasse soomlase Jussi Miileskeläga . </s> </p></div3>
          <div3 type="artikkel"><head> ÜRO Lastefond toetab Memme Musi eest võitlejaid </head>
<p> <s> <hi rend="kaldkiri"> 23.04.2003 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> UNICEF ja haridusministeerium on vastu Memme Musi sulgemisele </hi> </s> </p>
<p> <s> “ Kas tulite mind nülgima ? ” oli Räpina vallavanem Inge Hirmo ( vasakpoolsel pildil ) eelmisel neljapäeval üllatunud , nähes ukse taga UNICEFi Eesti esinduse presidenti Riigikogu liiget Elle Kulli ( parempoolsel pildil ) , haridus- ja teadusministeeriumi peainspektorit Tiina Petersoni ning hulka lapsevanemaid . </s> </p>
<p> <s> “ Mõnes mõttes küll , ” tunnistas Kull , kelle olid Räpinasse kutsunud murelikud emad-isad , kes vastu vallavõimude kavatsusele sulgeda lasteaed Memme Musi . </s> </p>
<p> <s> Metsa rüpes asuvat lasteaeda külastanud Kull avaldas imestust , miks tahab vald lõpetada töö hubases lapsesõbralikus majas . </s> <s> “ Kui korraga pole palju raha , võib remonti teha jupikaupa , nagu koduski . </s> <s> Abi saab ka eurofondidest . </s> <s> Eestimaal võiks suurte kivikolakate asemel palju väikesi lasteaedu olla , ” ütles Kull ja leidis , et Räpina juhid pole silmas pidanud laste huve , sundides 37 mudilast kolima nõukogudeaegse tüüpehitise paari pisikesse toakesse . </s> </p>
<p> <s> ÜRO Lastefondi esindaja imestus suurenes veelgi , kui vallavanem tutvustas ehitusekspertiisi akti , mille järgi on maja kokkukukkumise äärel . </s> <s> Hirmo sõnutsi võib majas ka vamm olla . </s> </p>
<p> <s> “ Akt ei käi nähtuga sugugi kokku , ” nentis Kull . </s> <s> “ Tegu on ilmse liialdusega hoone varisemisohu ja elamiskõlbmatuse osas . </s> <s> Jääb mulje , et ekspertiis on koostatud tendentslikult , tunnistamaks maja lasteaiale kasutamiskõlbmatuks ja saada alus kinnistu müümiseks . </s> <s> On ju tegu üsna magusa objektiga looduskaunis kohas . </s> <s> See on kahjuks järjekordne juhtum , kus kinnisvara ja raha kaaluvad üles laste huvid . ” </s> </p>
<p> <s> Kulli sõnul osutus valeks ka vallajuhtide väide Memme Musi juhataja erialasest mittepädevusest - töötaja on lõpetamas ülikooli ja siirdumas magistrantuuri . </s> </p>
<p> <s> “ Te olete väga ilus inimene ja hea näitleja , kuid algaja Riigikogu liige . </s> <s> Teil läheb veel aega , et aru saada : iga liigutus olgu mõistlik , ” ärritus vallavanem Hirmo ja lubas vihahoos lasteaia UNICEFile kinkida . </s> </p>
<p> <s> Hirmo sõnul on olukord meeleheitlik : vald ei jõua kaht lasteaeda pidada , kulutusi nõuab ka gümnaasium . </s> </p>
<p> <s> Vallavolikogu esimehe Oskar Tuviku hinnangul annab lasteaedade ühendamine 200 000 kr kokkuhoidu . </s> <s> Sellega saab remontida Vikerkaare lasteaias , kuhu Memme Musi lapsed viidaks , kahe rühma ruumid . </s> </p>
<p> <s> Haridus- ja teadusministeeriumi järelevalvetalituse peainspektor Tiina Peterson leidis pärast vallajuhtide ja vanematega vestlemist , et rikutud on koolieelse lasteasutuse seaduse sätteid . </s> </p>
<p> <s> Vallavalitsus pole vanemaid lasteaia tegevuse lõpetamisest neli kuud ette kirjalikult teavitanud ega põhjalikult analüüsinud vajadust lasteaiakohtade järele . </s> </p>
<p> <s> “ Räpina vallas on 345 eelkooliealist last , ” märkis Peterson . </s> <s> “ Kolmes lasteaias on kohti 166 lapsele . </s> <s> Seega vähem kui pooltele . </s> </p>
<p> <s> Seaduse järgi on vallavalitsusel kohustus luua kõigile soovijaile võimalus lasteaias käia . </s> <s> Räpina vallal puudub arengukava ning vald pole analüüsinud , palju oleks kohti vaja . ” </s> </p>
<p> <s> Kulli sõnul pöördub UNICEFi Eesti esindus õiguskantsler Allar Jõksi poole ja palub uut sõltumatut ehitusekspertiisi Memme Musi tegeliku olukorra kohta . </s> </p>
<p> <s> Kull loodab , et vallavolikogu ei langeta enne ekspertiisi tulemust läbimõtlemata otsuseid kinnistu müügi ega laste Vikerkaare lasteaeda üleviimise osas . </s> </p>
<p> <s> Et Räpina vallavolikogu istung polnud Maalehe trükkimineku ajaks veel toimunud , pole teada , kas rahvaesindajad järgisid Elle Kulli soovitust või hääletasid otsuseprojekti poolt , mis tühistab küll Memme Musi likvideerimise , kuid ühendab selle Vikerkaare lasteaiaga . </s> </p>
<p> <s> <hi rend="kaldkiri"> Samal teemal : <gap rend="viited"/> , ML , 20. märts </hi> </s> </p></div3>
          <div3 type="artikkel"><head> Maaelukomisjon pole Kreisiraadio </head>
<p> <s> <hi rend="kaldkiri"> 23.04.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Riigikogu maaelukomisjoni uus koosseis maainimestele tundmatute tegijatega on tekitanud elevust </hi> </s> </p>
<p> <s> RK maaelukomisjoni uue esimehe Jaanus Marrandi ( Keskerakond ) kompetentsuses pole kellelgi põhjust kahelda , küll aga on tekitanud rahva seas elevust Kreisiraadiost tuttava telenäo Tarmo Leinatamme ( Res Publica ) valimine maaelukomisjoni aseesimeheks . </s> </p>
<p> <s> Komisjoni liikmeteks on veel Imre Sooäär Res Publicast , Tiit Mae ja Mati Kepp Rahvaliidust , Rein Aidma Reformierakonnast , Heimar Lenk ja Toivo Tootsen Keskerakonnast . </s> </p>
<p> <s> “ Arusaamatu on ainult see , et maaelukomisjoni liikmete hulgas ei ole ühtegi Isamaaliidu liiget , ” ütles Jaanus Marrandi . </s> <s> “ Arvestades Isamaaliitu kuuluvate Eestimaa Talupidajate Keskliidu juhtide valimiseelset aktiivset tegevust , on see minu jaoks üllatav . ” </s> </p>
<p> <s> Rahvaliitlasest põllumajandusminister Tiit Tammsaar on mitmel korral kahjutundega nentinud , et uues Riigikogus on taas vähem põllumehi kui eelmises . </s> <s> “ Nii ei suudeta isegi maaelukomisjoni täita kompetentsete inimestega , ” ütles minister oma intervjuus 19. aprilli Postimehes . </s> </p>
<p> <s> Jaanus Marrandi vaidles sellele vastu . </s> <s> “ Missugune on kompetentsuse mõõt ja kes on selle mõõtja ? ” küsis ta . </s> <s> Ja lisas , et Riigikogu koosseis on rahva tahe ning keegi ei ole sündinud Riigikogu liikmeks ega ka ministriks . </s> </p>
<p> <s> “ Kõik on õpitav , ja kui on huvi asja vastu , siis tulevad ka kogemused ning saadakse hakkama , ” ütles Marrandi , kes ootab komisjoni liikmetelt hingega asja juures olemist ja tahet midagi ära teha . </s> <s> “ Kõige vähem oleks vaja tühja poliitkemplemist , mis lõpuks kellelegi midagi ei anna . ” </s> </p>
<p> <s> Maaelukomisjoni respubli-kaanist aseesimees Tarmo Leinatamm kinnitas , et ehkki linnainimene , on ta kõik suved maal veetnud , seetõttu on tema suhe maaeluga piisavalt põhjalik . </s> <s> “ Rõõm oli tõdeda : peaaegu kõik komisjoni liikmed annavad endale aru , et nüüdne maaelu ei ole enam pelgalt põllumajandus , kvootide ja toetusfondide jagamine . </s> <s> Maaelu on tunduvalt laiem ja sotsiaalsem , ” ütles ta . </s> </p>
<p> <s> Leinatamm leiab , et maaelukomisjon peaks haaret laiendama ka maanoorte elu ja hariduse valdkonda , regionaal- ja sotsiaalpoliitikasse . </s> <s> “ Ettevõtluse toetamine - see on võti maaelus , ” ütles ta . </s> </p>
<p> <s> Ka Muhust pärit Pädaste mõisa omanik Imre Sooäär on seda meelt , et maaelu tuleks vaadata avaramalt kui ainult piimakvootide jagamist või maareformi lõpuleviimist . </s> <s> “ Kui Eesti maapiirkonnas elab 400 000 inimest ja neist ainult 30 000 tegeleb põllumajandusega , mida siis ülejäänud inimesed teevad ? ” küsis Sooäär . </s> <s> “ Järelikult tuleb ka nendele inimestele leida maal võimalused äraelamiseks , soodsad tingimused ja soodne keskkond . ” </s> </p>
<p> <s> Sooäär kinnitas , et ei tegele maaelukomisjonis oma Pädaste mõisale suurema toetuse küsimisega . </s> <s> “ Minu initsiatiiv oli luua koos Muhu vallaga sihtasutus , mis taotleks ELi abiprogrammidest raha , et luua Muhus uus tervisekeskus . </s> <s> Valla volikogu kiitis selle idee heaks , ” ütles Sooäär ja lisas , et tema kui põline maapoiss ääremaalt , s.t saarelt , kavatseb enam kaitsta ääremaade inimesi . </s> </p>
<p> <s> Kui maaelukomisjonis tulevad arutlusele piimakvoodid , siis Sooääre sõnul saavad selles küsimuses prioriteedi ikkagi kogenud põllumehed eesotsas Jaanus Marrandiga . </s> </p>
<p> <s> “ Erinevatest vaadetest ja loomulikust opositsiooni-koalitsiooni vaidlusest tõuseb üldisele arengule ainult kasu , ” usub Jaanus Marrandi komisjonis tekkivat töist ja viljakat õhkkonda . </s> <s> “ Komisjon tahab hoida ukse valla ka kõigi maainimestelt tulevate heade ideede jaoks . ” </s> </p></div3>
          <div3 type="artikkel"><head> Sealiha importi piiratakse , aga tulevikus </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Kaitsemeetmete komisjon otsustas teha valitsusele ettepaneku kehtestada sealihatollid , selle rakendumiseni võib kuluda aga mitu kuud . </s> </p>
<p> <s> “ Komisjon teeb valitsusele ettepaneku kehtestada 20-66% tollimaks imporditavale sealihale kuni 200 päe-vaks , ” ütles põllumajandusminister Tiit Tammsaar teisipäeval . </s> </p>
<p> <s> Ettepaneku formuleerimiseks võib kuluda paar nädalat . </s> <s> Kui valitsus seejärel võtab vastu otsuse kõrgemate tollimäärade kohta , tuleb otsusest teatada kõigile lepingupartneritele . </s> <s> “ Kõik selleks hetkeks teel olevad lihakoormad tuleb lasta Eestisse tollivabalt , ” selgitas põllumajandusministeeriumi toidu ja kaubanduse asekantsler Andres Oopkaup . </s> </p>
<p> <s> Kõrgema tolli kehtestamisega jääb praegu Poolast sisseveetav sealiha siiski Eesti tootjahinnast madalamaks . </s> <s> “ See tähendab osalist kahjude korvamist . </s> <s> Maksimum on kuni 66% , 6-7 kroo-ni tuleb lihahinnale juurde , ” rehkendas Tammsaar . </s> </p>
<p> <s> Komisjoni andmetel moodustab import kogu Eestis kasutatavast sealihast 35% . </s> <s> Külmutatud liha sissevedu on võrreldes mulluse kolme kuuga suurenenud 33% . </s> </p>
<p> <s> Andres Oopkaubi sõnul võivad kahjude korvamiseks kõne alla tulla toetused seakasvatajatele , milleks võib saada raha lisaeelarvest . </s> <s> “ Kuid seda ei aruta kaitsemeetmete komisjon , ” täpsustas ta . </s> </p>
<p> <s> Põllumajandus-Kaubanduskoja lihatoimkonna esimees Kalev Villem ütles , et ilma kaitsemeetmete rakendamiseta ei peaks Eesti seakasvatus üle aasta vastu . </s> </p>
<p> <s> Villemi hinnangul on Eesti sealiha kvaliteedilt Euroopas Soome järel teisel kohal . </s> <s> Poola sealihas on tailiha protsent 53-54 , meil aga 57-58. “ Oleme Poola sealiha ära proovinud . </s> <s> Rasvast liha on Euroopa turud täis , ” ütles lihatöötleja Villem . </s> </p>
<p> <s> Kõrgema tollimaksu ettepaneku poolt hääletas kuus , vastu oli üks ja erapooletud kolm ministeeriumidevahelise kaitsekomisjoni liiget . </s> </p></div3>
          <div3 type="artikkel"><head> Pangalaenu tühja taskuga ei saa </head>
<p> <s> <hi rend="kaldkiri"> 23.04.2003 <bibl> <author> Merike Pitk </author> </bibl> </hi> </s> </p>
<p> <s> <hi rend="rasvane"> Kust saab laenu maainimene , kellel on küll hea äriidee , aga taskutes tühjus ? </hi> </s> <hi rend="rasvane"> <s> Vastus on : ei kusagilt </s> </hi> </p>
<p> <s> Ükskõik kui usutavat laenu tagasiteenimise plaani ettevõtlik (maa)mees ka välja ei pakuks , pangad nõuavad tagatist , kusjuures isegi tootmishoone ei pruugi selleks sobida . </s> </p>
<p> <s> Riik võimaldab algajale ettevõtjale stardiabi maksimaalselt 100 000 krooni - tõsi , mitte põllumajanduse , kalanduse või transpordiga tegelejatele . </s> <s> Ent selle saja tuhande saamiseks peab endal olema vähemalt 33 000 krooni , see tähendab 25% projekti maksumusest . </s> </p>
<p> <s> “ Ma mäletan täpselt , minul oli taskus 6300 krooni , ” ütleb Tartumaal Võnnus kilpmaju tootva Handel Puit OÜ juhatuse esimees Ergo Kaldjärv , kellel oli 1995. aastal ainult idee - teha puidutöökoda , kus hakata uksi ja aknaid valmistama . </s> </p>
<p> <s> Lisaks ideele oli küll ka kaarhall , mis ühes maakolkas pole panga silmis mingi tagatis . </s> <s> Tollal andis aga riik siseministeeriumi kaudu regionaalpoliitilist laenu , mis Kaldjärve ja paljud teised temasugused päästis , aga mida nüüd enam pole . </s> </p>
<p> <s> <hi rend="rasvane"> Regionaallaen oli paindlik </hi> </s> </p>
<p> <s> 100 000 kr suuruse laenuga ostis tollal 19aastane Kaldjärv koos kompanjonidega vajalikud puutöömasinad ja -riistad . </s> <s> Vahepeal jõudis Handel Puit ka põhjas ära käia , sest äkitselt tekkis palju uste ja akende tegijaid ning väike firma ei suutnud suurtega konkureerida . </s> </p>
<p> <s> Mõni aasta tagasi muutis Handel Puit suunda ja hakkas kilpmaju tegema . </s> <s> Idee õnnestus jällegi ainult tänu regionaallaenule , mille suurus ulatus seekord üle 300 000 krooni . </s> <s> Praegu on mõne töölisega alustanud firma palgalehel 35 töötajat . </s> <s> Toodang läheb Norrasse . </s> </p>
<p> <s> Handel Puidust on riik saanud kaheksa tegevusaasta jooksul juba ainuüksi maksude näol 1,2 mln kr. </s> </p>
<p> <s> Praegu 26aastane Ergo Kaldjärv on kindel , et kui ta poleks neid kahte regionaallaenu saanud , poleks ta praegu enam Võnnus . </s> <s> “ Maalt on kõik need , kelle pea natukenegi jagab , aga kes pole oma ideedele toetust saanud , minema läinud . ” </s> </p>
<p> <s> Kaldjärv usub ka , et kui tal oleks siiski mingi ime läbi õnnestunud oma äri jaoks pangast laenu saada , oleks ta ettevõte ikkagi vahepealse madalseisu tõttu pankrotti läinud . </s> </p>
<p> <s> Regionaallaenu eeliseks pangalaenude ees peavadki nii Kaldjärv kui teised ettevõtjad paindlikkust . </s> <s> Intresside või laenu tagasimaksmisel tekkinud lühematesse või ka pikematesse seisakutesse suhtus regionaallaenu komisjon ja laenuhaldur AS Reginvest mõistvamalt kui pank . </s> <s> Aga makseraskustesse on aeg-ajalt eri põhjustel sattunud enamik laenu saanuid . </s> </p>
<p> <s> “ Pinnisin pangatöötajat tükk aega , kui palju nad mulle laudaostuks laenu anda võiksid , kui ta lõpuks pika keerutamise peale tunnistas , et põllumajandusettevõtetele ja loomakasvatusfarmidele ei anna nad üldse midagi , ” ütleb ka Tartumaa ettevõtja Hilja Valk , juristiharidusega kange naine , kes pärast 30 aastat Tallinnas töötamist ostab nüüd maal lautu ja loomi kokku . </s> </p>
<p> <s> Valkude talu Viljandimaal sai 1996. aastal samuti regionaallaenu . </s> <s> 150 000 kr Soomaa lähedale turismitalu väljaehitamiseks . </s> <s> Ent siis ehitas keskkonnaministeerium 7 mln kr eest Soomaale ise külastuskeskuse ja Valkudel polnud mõtet sellega konkureerima hakata . </s> </p>
<p> <s> Et samal ajal läks ka pankrotti Tartu piimakombinaat , kust Valgu perel jäi saamata just regionaallaenu suurune summa - 150 000 kr , siis elati laenuraha abil üle hoopis kombinaadi pankroti tõttu tekkinud raske aeg . </s> </p>
<p> <s> Nüüdseks on pankrotti läinud ka Rapla Dairy ja Vana-Kuuste PÜ juustutsehh . </s> <s> Pankrottide tõttu on Hilja Valgul ja ta perel jäänud aastate jooksul saamata ligi miljon krooni . </s> </p>
<p> <s> Valk leiabki , et riik võiks suunata tagastamatuks abiks mõeldud toetused eelkõige pankrottide tõttu kannatada saanud talunikele . </s> <s> Ettevõtjaid võiks aga riik edasi toetada ikkagi regionaallaenudega , mitte lihtsalt toetustega , sest laen distsiplineerib tootjat end kokku võtma . </s> </p>
<p> <s> Siis , kui ettevõte juba mitu aastat hästi töötab ja on intresse korralikult tasunud , võiks Valgu arvates laenu ka kustutada . </s> <s> “ Vaat see oleks stiimul pingutada , ” leiab Hilja Valk , kes on oma laenu algusaastate kõrge , 20% intressiga tagasi maksnud . </s> </p>
<p> <s> <hi rend="rasvane"> Aitas maailmaturule </hi> </s> </p>
<p> <s> Regionaalpoliitilisest laenust pole abi saanud mitte ainult väikefirmad ja -ettevõtjad . </s> <s> Ka Värska sanatooriumi jaoks oli 1996. aastal ainuke võimalus saada oma Nõukogude ajal pooleli jäänud hoone valmis ehitamiseks raha lisaks pangale ka regionaallaenust . </s> </p>
<p> <s> Pank lihtsalt polnud nõus rahastama kogu 5 mln kroonist projekti , sest sanatooriumil ei jätkunud selleks tagatist . </s> </p>
<p> <s> Nüüd on AS Värska Sanatooriumil uus plaan - ehitada 30 mln krooni maksev veekeskus , mis annaks sanatooriumi juhataja Vello Saare sõnul uue hingamise mitte ainult Värskale , vaid kogu piirkonnale . </s> </p>
<p> <s> “ Pangad ütlevad : pole mingit probleemi , kui leiate 40% omavahendeid . </s> <s> Meie probleem on aga see , et meil pole seda 40% , ” räägib Saar . </s> </p>
<p> <s> Ka praegu Sillamäe suuruselt teine ettevõte , plasttoodete valmistaja AS Polyform , kelle pakendis müüakse näiteks Meieri kohupiimakreemi ja Tallinna piimatööstuse Merevaiku , ostis oma esimese tootmisliini regionaallaenust . </s> </p>
<p> <s> “ Hansapank ütles meile ära , Maapank küsis aga väga kõrget , 24% intressi . </s> <s> Regionaallaenu saime mõistlikuma , 15 protsendiga , ” ütleb ettevõtte peadirektor Anatoli Demenko . </s> </p>
<p> <s> See oli aastal 1995 ja laenu suurus oli 1,5 miljonit krooni . </s> <s> Nüüd läheb 270 töötajaga Polyformi toodangust 80% ekspordiks . </s> </p>
<p> <s> Õnnestumise näiteid on veelgi . </s> <s> FIEna tegutsenud Marge Eespere sai 1995. aastal riigilt sada tuhat krooni regionaallaenu õmblusmasinate ja kanga ostmiseks . </s> <s> Äriidee oli õmmelda riideid kogukatele inimestele . </s> </p>
<p> <s> Nüüdseks on kodustöötamisest kasvanud OÜ Ürp nime all välja terve õmblusvabrik Valgas , mis täidab Rootsi ja Soome rõivatellimusi . </s> <s> Välismaa tellimuste täitmiseks pidi ta soetama uued õmblusmasinad , milleks sai jällegi regionaallaenu - 400 000 kr. </s> </p>
<p> <s> Eespere avaldas arvamust , et kui ta poleks omal ajal regionaallaenu saanud , oleks pidanud riik hakkama võibolla temale ja ta lastele sotsiaalabi maksma . </s> <s> Nüüd on aga Ants ja Marge Eespere maksnud ise riigile kaheksa aastaga üle miljoni krooni makse , andes tööd 22 inimesele . </s> </p>
<p> <s> <hi rend="rasvane"> Riik tõmbas õnge käest </hi> </s> </p>
<p> <s> Eelmisel kevadel otsustas riik lõpetada EASi , tänavu veebruaris ka siseministeeriumi kaudu regionaallaenude väljaandmise . </s> <s> Põhjendus : regionaalset arengut peetakse otstarbekamaks teostada läbi regionaalprogrammide toetuste väljaandmise . </s> </p>
<p> <s> Paraku eeldavad need toetused ka enda kopsakat rahakotti . </s> <s> 6300 krooniga , mis Võnnu mehel Ergo Kaldjärvel oli , pole lootust enam isegi mitte stardiabile . </s> </p>
<p> <s> Regionaallaenude andmise lõpetamist õigustatakse sellega , et paljud laenud on läinud kihva , jäänud riigile tagasi laekumata . </s> <s> “ Kui pank ei taha riski võtta , miks peaks seda siis riik tegema ? ” küsis praegune regionaallaenu komisjoni esimees , siseministeeriumi asekantsler Mart Kirsipuu , õigustades riigi antavate laenude lõpetamist . </s> </p>
<p> <s> Samas peetakse mujal maailmas normaalseks , kui riigi äärealadele antud laenudest osa ebaõnnestub . </s> <s> Tegemist on ju piirkondadega , kus ettevõtlus seotud suurema riskiga kui keskustes . </s> </p>
<p> <s> Regionaallaenu asemel pakutakse nüüd ettevõtjatele pangalaenu saamisel riigi garantiisid ehk lisatagatisi , seda läbi Maaelu Arendamise Sihtasutuse ( MES ) ja KredExi . </s> </p>
<p> <s> MES tagab pangalaenu 60% osas , kui omal nõutud tagatisest puudu jääb , ent ettevõtja ei pruugi MESini jõudagi . </s> <s> Esmalt tuleb pöörduda ikkagi panka ning pank selekteerib välja , millised taotlused ta MESile esitab ja millised mitte . </s> </p>
<p> <s> Lääne-Virumaa Haljala mehele , kes soovis koos poegadega oma tühjalt seisvas tootmishoones kanamunade tootmise käima panna , öeldi Hansapanga Rakvere kontoris otse , et ta on liiga vana . </s> <s> Mehe sünniaasta on 1937. </s> </p>
<p> <s> Sihtasutus KredEx tagab isegi kuni 75% ettevõtja laenust , kuid ka asutuse juht Maive Rute möönis , et päris alustavatel ettevõtjatel on raha saamine endiselt raske . </s> </p>
<p> <s> KredExist on lootust laenutagatist saada ettevõtjal , kel on selge , kuhu ta oma toodangu paneb , veel parem , kui ka müügilepingud olemas . </s> <s> Pangad ei suhtu aga väikelaenudesse hästi , sest nende administreerimise kulud on suhteliselt kõrged . </s> </p>
<p> <s> <hi rend="rasvane"> Vastseliinas asuva metallist saunakeriseid , grille , ahje ja pliite valmistava OÜ Talvar TR juhataja Adu Ojamets : </hi> </s> </p>
<p> <s> Saime 1995. aastal regionaalpoliitilist laenu 150 000 kr , tagasi maksime 250 000 kr , sest intress oli tollal kõrge - 20% . </s> <s> Siiani on pankadest raske laenu saada , aga oleme ka püüdnud ilma toime tulla , ehkki mingil määral on see kindlasti firma arengut takistanud . </s> </p>
<p> <s> Eelmisel aastal saime EASilt messitoetust , käisime Kagu-Eesti ettevõtlusmessil Põlvas oma tooteid näitamas . </s> <s> Plaanime võtta ka koolitustoetust . </s> </p>
<p> <s> Loomulikult on need vajalikud , aga sellist toetust ikka ei ole , mis aitaks areneda . </s> <s> Kui algajale ettevõtjale on veel stardiraha , siis mured alles sealt algavadki , kui oled juba ära startinud . </s> </p>
<p> <s> Oleme Tallinna ja Tartu ettevõtetega ebavõrdses olukorras , sest asume turgudest kaugel . </s> </p>
<p> <s> Kui nüüd pannakse panga õlgadele see , millega riik peaks tegelema , pole see küll õige . </s> <s> Pankade silmis on üks osa Eestimaast palju odavam kui teine . </s> </p>
<p> <s> <hi rend="rasvane"> Pankrotti läinud Vana-Kuuste PÜ juhatuse esimees Lehte Novek : </hi> </s> </p>
<p> <s> Vana-Kuuste piimaühistu pole üldse riigilt toetust saanud . </s> <s> Ühistute toetus oli ette nähtud kuni viieaastastele ettevõtetele , meie oleme vanemad . </s> <s> SAPARDi toetust ka ei saanud , kuna eelmistel aastatel oli kahjum . </s> </p>
<p> <s> Ainuke riigi tugi , mis oleme saanud , ongi regionaallaen ( kolmes osas kokku 1,2 mln kr ) , tänu millele saime ettevõtte taaskäivitada . </s> <s> Muidu oleks me pidanud juustutootmise lõpetama juba 2000. aastal , pangast poleks me laenu saanud , sest kinnistu väärtus oli väike . </s> </p>
<p> <s> Kõige suurem kasu oli taaskäivitamisest töötajatele , sest töökohad säilisid , ja ühistu liikmeile - piimatootjaile . </s> <s> Nüüd tegid aga ühistu 12 liiget ise 14. märtsil pankrotiavalduse - meil ei ole kuskilt võtta miljon krooni tööstuse euronõuetega vastavaks muutmiseks ja ka juustuturul on madalseis . </s> </p>
<p> <s> <hi rend="rasvane"> Leedevälja kaubamärgi all kalatooteid valmistava OÜ Kälid juhatuse liige Aivar Liiv : </hi> </s> </p>
<p> <s> Ma pole nõus , et riik ei ole regionaallaenust kasu saanud . </s> <s> Ükski pank ei saa nii palju tulu kui riik tegutseva ettevõtja maksudest . </s> <s> Hansapank laenas meile miljoni ja saab viie aasta jooksul 200 000 kr intresse , see on 40 000 kr aastas . </s> </p>
<p> <s> Riik andis regionaallaenu 1,5 mln krooni ja saab igal aastal maksude näol tagasi 900 000 krooni . </s> <s> See on 23 korda rohkem kui pank ! </s> </p>
<p> <s> Regionaallaenu võttis tegelikult 1997. aastal OÜ Leedevälja , kelle varad ja võlad me ära ostsime , kui see firma Vene kriisi tõttu pankrotti läks . </s> </p>
<p> <s> Laenust on küll ainult 250 000 kr tagasi makstud , kuid kaheksa tegevusaasta jooksul oleme maksnud riigile üle viie miljoni krooni makse . </s> <s> Seega oleme laenu juba praegu rohkem kui kolmekordselt tagastanud . </s> </p>
<p> <s> <hi rend="rasvane"> Regionaallaenude praegune seis </hi> </s> </p>
<p> <s> Riik eraldas siseministeeriumile aastatel 1995-1997 regionaalpoliitilisteks laenudeks 36 mln kr. </s> </p>
<p> <s> Tegelikult laenati aga aastail 1995-2002 välja kokku 56 mln kr , seda juba tänu tagasi makstud intressidele ja laenule , mis uuesti välja laenati . </s> <s> Laenulepinguid sõlmiti 106. </s> </p>
<p> <s> Regionaallaene andis aastail 1998-2001 välja ka Eesti Regionaalarengu Sihtasutus ( ERSA ) , pärast ERSA liitumist Ettevõtluse Arendamise Sihtasutusega ( EAS ) aga viimane . </s> </p>
<p> <s> <hi rend="kaldkiri"> Samal teemal : <gap rend="viited"/> , ML , 4. juuli 2002 </hi> </s> </p></div3>
          <div3 type="artikkel"><head> Tähetark Igor Mang : Uue valitsuse käekäik </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Kuidas uued ministrid tähtede järgi oma ametisse sobivad </hi> </s> </p>
<p> <s> Niisiis , uus valitsus on sündinud . </s> <s> See toimus 10. aprillil kell 10.20 , kui Päike liikus kesktaeva poole . </s> <s> See ennustab vastsündinule kuulsaks saamist - on ju valgus avalikustatud kuulsus . </s> </p>
<p> <s> Maalehe tänavuses esimeses numbris ennustasin raskusi valitsuse loomisel . </s> <s> Nii ka juhtus : sünniprotsess osutus pikaks . </s> <s> Kas sellest ka kasu oli ja mis sellest üldse välja tuli ? </s> <s> Vastuse püüame saada tähtedelt . </s> </p>
<p> <s> <hi rend="rasvane"> Päikese hea seis </hi> </s> </p>
<p> <s> Heites pilgu valitsuse sünnikaardile , näeme , et Päikese seis on hea : asub Jääras ning omab trigonaalaspekti Pluutoga , mis näitab militaarstruktuuride mõju suurenemist . </s> </p>
<p> <s> Sekstiilaspekt Saturniga viitab seaduste karmistamisele . </s> <s> Samuti on see kokkuhoidlikkuse ja konservatiivsuse sümbol . </s> <s> Sellise suuna iseloomuga paistab valitsus olema . </s> </p>
<p> <s> Kahjuks oli Kuul Päikesega negatiivne 90° aspekt ning Marsiga lausa opositsioon . </s> <s> Kuul on tegemist toitlustusega , elamistingimustega , rahvatarbekaupadega , naiste viljakusega , laste sündivusega ning üldse inimeste olmeeluga ja igapäevaelu toimetulemisega . </s> </p>
<p> <s> Paistab , et just selles rahvale nii tähtsas elusfääris paremaks ei lähe , hoopis vastupidi : tervis ja enesetunne halveneb , suremus suureneb , ehkki laste sündivus ei pruugi väheneda . </s> <s> Toimetulek raskeneb . </s> </p>
<p> <s> Üldse on uue valitsuse tähekaardil rohkem punaseid ja negatiivseid kui harmoonilisi aspekte . </s> <s> Kahju . </s> <s> Nii tähtsate küsimuste juures tuleks kindlasti astroloogidelt nõu küsida . </s> <s> Seda on mõnel maal läbi aegade tehtud , k.a USAs . </s> </p>
<p> <s> Kui kaua kolmikliit üldse vastu peab ja kas tuleb ka valitsuse remont läbi viia , seda hakkame nüüd vaatama , tutvudes iga ministri kosmogrammiga . </s> </p>
<p> <s> ( Kosmogramm ei ole täishoroskoop , kuna siin ei võeta arvesse sünni kellaaega , vaid sünni päeva seisu . </s> <s> Kuid ta on küllaldane , ütlemaks ära inimese sobivust teatud erialale . ) </s> </p>
<p> <s> <hi rend="rasvane"> Kosmogrammi reeglid </hi> </s> </p>
<p> <s> Enne kui asuda iga ministri planeetide seisu analüüsima , tasub meenutada reegleid ja sümboleid , näitamaks poliitikasse ja valitsusse sobivust . </s> <s> Nimelt on kõige enam võimustruktuuride ja poliitikaga seotud viis viimast loomaringimärki : Kalad , Veevalaja , Kaljukits , Ambur ja Skorpion , kuid igaüks neist veidi omapärasel viisil . </s> </p>
<p> <s> Valitsus ja riigiaparaat on Kaljukitse märgi valitsemise all , mistõttu just selle märgi esindajaid on alati rohkem võimustruktuurides ja riigisüsteemi bürokraatias . </s> <s> Kaljukits on eelkõige bürokraat , administraator , võimekas äris ja majandusteaduses ning organiseerib majanduselu . </s> </p>
<p> <s> Seega on Kaljukitsele parim koht valitsuses majandusministri koht . </s> <s> Või peab majanduses tegeleval inimesel olema horoskoobis Saturni seis tugev , mis teeb sama välja . </s> </p>
<p> <s> Amburi märk valitseb ülikooli ja tema põhiteaduskondade teoloogia , juura ja filosoofia üle . </s> <s> Just nendes teaduskondades õpib palju Ambureid . </s> <s> Amburi mõju all on ka parlament , mille kvaliteet sõltub sellest , kui palju on seal inimesi , kes on lõpetanud ülikooli põhiteaduskonnad . </s> <s> Või peab parlamendiliikmel olema hea Jupiteri seis , mis teeb sama välja kui sündida Amburiks . </s> </p>
<p> <s> Näiteks Tunne Kelam on Vähk , kuid tema Jupiteri seis on tugev , sest see asub Amburis . </s> </p>
<p> <s> Skorpioni valitsejad on sõjajumal Mars ja allmaailma jumal Pluton . </s> <s> Seetõttu sobivad selles märgis sündinud inimesed politseisse ja kaitseväe struktuuridesse , samuti pangandusse . </s> <s> Või peab sise- või kaitseministril olema isiklikus horoskoobis tugev Marsi või Pluuto seis . </s> </p>
<p> <s> Näiteks kolonelleitnant Einar Laigna , kes on märgilt Vähk , kuid Marss asub Skorpionis . </s> </p>
<p> <s> Veevalaja valitseb sõprussidemete ja vennaskondade üle , milleks on ka partei . </s> <s> Parim parteilooja on Veevalaja ehk inimene , kellel Veevalaja valitseja Uraan on tähtsal kohal . </s> </p>
<p> <s> Näiteks joogaguru Gunnar Aarma , kes märgilt oli Lõvi , kuid Uraaniga Veevalajas . </s> </p>
<p> <s> Kalade valitsemise alla kuuluvad kirik ja klooster , hullumaja ja vangimaja ning salapolitsei . </s> </p>
<p> <s> Tuntumad Kalade märgi isikud on Kuno Pajula , Jaan Kiivit , Venemaa patriarh Aleksius II , Eesti esimene president Konstantin Päts ning endine riigikogulane Anti Liiv . </s> </p>
<p> <s> Nendest näitajatest lähtumegi , hindamaks Eesti valitsuses olevate ministrite sobivust oma ametikohale . </s> </p>
<p> <s> <hi rend="rasvane"> Ministrite sobivus </hi> </s> </p>
<p> <s> <hi rend="rasvane"> Peaminister Juhan Parts </hi> </s> </p>
<p> <s> Sündinud 27. augustil 1966. </s> <s> Hobune . </s> </p>
<p> <s> Pilt : Neitsi koos tugevate Lõvi märgi lisamõjudega . </s> <s> Neitsi märk valitseb apteeginduse , haavade parandamise ja revisjonikomisjoni üle . </s> <s> Neitsid on sündinud piletikontrolörideks ning meditsiiniasutustega suhtlemiseks . </s> </p>
<p> <s> Lõvil aga on seos spordi ja noorsooga , suvelaagrite korraldamisega . </s> <s> Partsi tugevaim planeet on Jupiter , seega sobib juura . </s> <s> Teine tugev planeet on Marss , sport . </s> </p>
<p> <s> Kokkuvõte : parim töökoht on riigikontrollis . </s> <s> Ka sobib sporditreeneri töö . </s> </p>
<p> <s> Tänavuse aasta raskeim kuu saab olema august . </s> <s> Kõige raskem on aga 2004. a kevadel , mil võib Juhan Parts peaministri kohalt ka lahkuda . </s> </p>
<p> <s> <hi rend="rasvane"> Justiitsminister Ken-Marti Vaher </hi> </s> </p>
<p> <s> Sündinud 5. septembril 1974. </s> <s> Tiiger . </s> </p>
<p> <s> Pilt : Neitsi , kellel Kaalude lisamõjud , mis lisab Neitsile sotsiaalsust ja teeb ta avaramaks . </s> <s> Kõige tugevam planeet on Merkuur . </s> <s> Kõrge intellekt , võime teadustööks . </s> <s> Omab pedagoogilist talenti . </s> </p>
<p> <s> Teine tugev planeet on Jupiter , s.o juura ja filosoofia ning ühiskonnateadused . </s> <s> Kolmas tugev planeet on Neptuun , s.o religioon . </s> </p>
<p> <s> Kokkuvõte : sobib tööle justiitsministrina , kuid veel paremini tööle ülikooli õigusfilosoofia õppejõuks . </s> <s> Sobib ka tööle riigikontrolli . </s> </p>
<p> <s> Oma ametipostil kujuneb kõige kriitilisemaks 2006. a kevad ja 2003. a august . </s> </p>
<p> <s> <hi rend="rasvane"> Sotsiaalminister Marko Pomerants </hi> </s> </p>
<p> <s> Sündinud 24. septembril 1964. </s> <s> Draakon . </s> </p>
<p> <s> Pilt : Kaalude inimene Neitsi lisamõjudega . </s> <s> Romaan alluvate ja revidentidega . </s> <s> Kaalu märgi valitsemise alla kuulub abielu registreerimise büroo , Neitsi alla apteegid ja revidendid . </s> <s> Seega lugeja saab ise aru , mis toimub . </s> </p>
<p> <s> Tugevaim planeet on Merkuur , intellekt . </s> <s> Teine tugev planeet on Saturn , kinnisvara , maaelu , bürokraatia . </s> <s> Kolmas planeet Marss , sport . </s> </p>
<p> <s> Kokkuvõte : spordi- ja luuleürituste organisaator maapiirkondades . </s> <s> Samuti apteekide võrgu loomine maale . </s> <s> See sobib talle . </s> </p>
<p> <s> Raskeks kujuneb 2003. a juuni ja september . </s> <s> Kõige kriitilisem on 2006. a. </s> </p>
<p> <s> <hi rend="rasvane"> Rahandusminister Tõnis Palts </hi> </s> </p>
<p> <s> Sündinud 29. märtsil , </s> <s> 1953. Madu . </s> </p>
<p> <s> Pilt : Jäära inimene , kellel on tugevad Sõnni märgi lisamõjud . </s> <s> Ebatüüpiline Jäär . </s> <s> Sõnn on teatavasti raha , eelkõige isikliku raha ja ilusate kunstiväärtust omavate asjade üle valitseja . </s> <s> ( Skorpion valitseb kollektiivi raha üle . ) </s> </p>
<p> <s> Paltsu tugevaim planeet on Veenus , kuna ta asub Sõnnis , oma märgis , mis ennustab õnne rahaasjades , samuti kaunite naiste ja tütardega . </s> </p>
<p> <s> Põhiline hobi on l'amour ja magus elu . </s> <s> Kuna tema mõistuse planeet Merkuur asub Kalades , mis on kloostri märk , siis ükski armulugu välja ei tule . </s> </p>
<p> <s> Teine tugev planeet on Saturn , kohusetunne , süsteemsus , bürokraatia , kinnisvara . </s> </p>
<p> <s> Kolmas tugev planeet on Pluuto ehk allmaailma jumal Pluton , kes valitseb maa-aluste varanduste üle . </s> </p>
<p> <s> Kokkuvõte : jääraliku entusiasmiga äri- ja rahaasjades . </s> <s> Sobilik siiski rohkem tegelema isikliku äri ajamisega . </s> <s> Tõnis Palts saab nii korraliku õppetunni oma ametikohal , et ta enam kunagi ei taha hakata rahandusministriks . </s> </p>
<p> <s> Kuid võimukoridoridesse jääb ta kauaks ja 2006. a saab ta uue tähtsa ametikoha , mis seotud ehitusega . </s> <s> Võibolla tuleb uus koht valitsuses ehitusministri koht . </s> </p>
<p> <s> Raske saab olema tänavune august , september ja november . </s> </p>
<p> <s> Kõige kriitilisem aeg on 2004. a jaanuar . </s> </p>
<p> <s> <hi rend="rasvane"> Haridusminister Toivo Maimets </hi> </s> </p>
<p> <s> Sündinud 29. detsembril 1957. </s> <s> Kukk . </s> </p>
<p> <s> Pilt : Kaljukits Amburi lisamõjudega , seega siin on nii valitsust kui ka parlamenti . </s> <s> Ilmselt jääb kauaks võimukoridoridesse keerlema . </s> <s> Paraku puudub eredalt väljatulev planeet , seega sobilik igale poole , kus vajalik võimustruktuuri augu täitmine . </s> </p>
<p> <s> Kokkuvõte : siiski sobivamad kohad on Amburi alluvuses olevad alad - ülikoolid ja üldse koolid . </s> </p>
<p> <s> Raskeks kujuneb 2003. a juuni ja august ning aasta lõpp , detsember . </s> </p>
<p> <s> <hi rend="rasvane"> Keskkonnaminister Villu Reiljan </hi> </s> </p>
<p> <s> Sündinud 23. mail 1953. a. </s> <s> Madu . </s> </p>
<p> <s> Pilt : puhas Kaksikud , aga tüsedus tuleb heast Kuu seisust . </s> </p>
<p> <s> Kaksikud on märk , mis valitseb praktilise kallakuga koolide , samuti ajakirjanduse ja sugulaste , vendade-õdede üle . </s> </p>
<p> <s> Keegi ei saa ajakirjanikuks , kui tal pole horoskoobis Kaksikute märgi lisamõjusid . </s> <s> Näiteks Marju Lauristin on küll Jäär , kuid Kaksikute lisamõjuga , kõva jutuõde . </s> </p>
<p> <s> Maalehe peatoimetaja Sulev Valner on samuti Kaksikud , nii nagu ka selle loo autor . </s> </p>
<p> <s> Villu Reiljani tugevaim planeet on Merkuur , s.o intellekt , pedagoogiline talent . </s> </p>
<p> <s> Teine tugev planeet on Saturn - kinnisvara , maaelu , bürokraatia , riik . </s> </p>
<p> <s> Kolmas tugev planeet on Pluuto . </s> </p>
<p> <s> Mõju põllumeestele jääb kauaks kestma ka pärast tema areenilt lahkumist . </s> </p>
<p> <s> Jamaks läheb juba mais , hiljem septembris ja novembris . </s> <s> Kõige kriitilisem aeg kuni valitsusest lahkumiseni on 2004. a märts . </s> </p>
<p> <s> <hi rend="rasvane"> Kultuuriminister Urmas Paet </hi> </s> </p>
<p> <s> Sündinud 20. aprillil 1974. a. </s> <s> Tiiger . </s> </p>
<p> <s> Pilt : Sõnn , kes on Jäära lisamõjudega . </s> <s> Sama oli ka Adolf Hitler , kellega tal on ühel päeval sünnipäev . </s> <s> Valitsevad planeedid on Paetil siiski teised , mistõttu temast diktaatorit ei tule . </s> </p>
<p> <s> Sõnn esindab raha , varandust , stabiilsust , Jäär esindab sõjameest , pioneeri , kes alati valmis . </s> </p>
<p> <s> Kõige tugevam planeet on Jupiter , juura . </s> <s> Teine tugev planeet on Veenus , kunst , näitlemine , armastus . </s> </p>
<p> <s> Kokkuvõte : parim koht kultuuriasutuste juristina , ombudsman ehk õigusvahemees . </s> </p>
<p> <s> 2003. a on tähtede seis väga hea . </s> <s> Võib oma kohale jääda pikemaks ajaks . </s> <s> Siiski on raskem kuu juuli teine pool ja aastalõpp detsember . </s> <s> Väga kriitiliseks kujuneb 2004. a suvi . </s> </p>
<p> <s> Urmas Paet saab ministrikohti ka tulevikus , ilmselt rahandus- või siseministri koha . </s> </p>
<p> <s> <hi rend="rasvane"> Kaitseminister Margus Hanson </hi> </s> </p>
<p> <s> Sündinud 6. jaanuaril 1958. a. </s> <s> Kukk . </s> </p>
<p> <s> Pilt : Kaljukits , kes Amburi lisamõjudega . </s> <s> Jälle hea näide , kus loomus koosneb nii valitsusest kui parlamendist , kuid eredalt väljatulevat planeeti pole . </s> <s> Küll aga sõjajumal Marss omab häid aspekte Uraaniga , mis viitab headele sportlikele võimetele , eriti kergejõustikule . </s> </p>
<p> <s> Kokkuvõte : kõige parem eneseteostusvõimalus on töö laste spordikoolis . </s> <s> Treener . </s> <s> Ka võimeline omandama juriidilist haridust , kuna intellektuaalne planeet Merkuur asub Amburis . </s> </p>
<p> <s> Jääb kauaks liikuma võimukoridoridesse . </s> </p>
<p> <s> 2003. aasta raskeimad ajad on mai ja detsember . </s> <s> Kõige kriitilisemaks kujuneb 2004. a suvi . </s> </p>
<p> <s> <hi rend="rasvane"> Siseminister Margus Leivo </hi> </s> </p>
<p> <s> Sündinud 28. mail 1954. a. </s> <s> Hobune . </s> </p>
<p> <s> Pilt : Kaksikud , kes Vähi lisamõjudega . </s> </p>
<p> <s> Vähid on head kokad , väljanägeminegi on neil priske . </s> <s> Söögiisu üle ei kurda nad kunagi . </s> </p>
<p> <s> Kõige tugevam planeet on Merkuur , intellekt , ajakirjandus . </s> <s> Teine tugev planeet on Jupiter , juura . </s> <s> Jupiter omab lisaks head aspekti Saturniga , valitsus ja võim . </s> </p>
<p> <s> Kokkuvõte : üks sobivamaid töökohti on ajakirjandus , kuid tähelepanuga toitlustusele ja põllumajandusele . </s> </p>
<p> <s> Siseministeeriumis pühendub aktiivselt seinalehe väljaandmisele , samuti ministeeriumi toitlustustingimuste parandamisele . </s> <s> Üldiselt hea inimene . </s> </p>
<p> <s> 2003. a läheb raskeks mais , septembris , novembris . </s> <s> Kõige kriitilisem aeg saabub 2005. a kevadel . </s> </p>
<p> <s> <hi rend="rasvane"> Siseminister regionaalalal Jaan Õunapuu </hi> </s> </p>
<p> <s> Sündinud 13. septembril 1958. a. </s> <s> Koer . </s> </p>
<p> <s> Pilt : Puhas Neitsi , apteeker . </s> <s> Tugevaim planeet Merkuur , intellekt , töö infoga . </s> <s> Teine tugev planeet on Neptuun Skorpionis , kanged vedelikud , rohud , keemia . </s> </p>
<p> <s> Kokkuvõte : parim eneseteostus oleks tervishoiusfääris , meditsiinis . </s> </p>
<p> <s> Regionaalministrina peaks hästi õnnestuma apteegivõrgu loomine maakondades , samuti veterinaaria alal . </s> <s> Hea on läbisaamine koduloomadega . </s> </p>
<p> <s> Siseministeeriumis saavad korda kõik punase risti kapid . </s> </p>
<p> <s> 2003. a raskeimad kuud on august ja detsember . </s> <s> Väga kriitiliseks kujuneb 2004. a kevade algus . </s> </p>
<p> <s> <hi rend="rasvane"> Põllumajandusminister Tiit Tammsaar </hi> </s> </p>
<p> <s> Sündinud 7. novembril 1951. a. </s> <s> Jänes . </s> </p>
<p> <s> Pilt : tõeline Skorpion , sest Päike on aspektis nii Marsi kui Pluutoga , lisaks veel heas aspektis täheteaduse muusa Uraaniga . </s> </p>
<p> <s> See on Jänes , kes ei karda hunti ja võib karulegi tuule alla teha . </s> </p>
<p> <s> On ka Neitsi märgi omadusi , mis tõstab intellektuaalsust . </s> <s> Tugevaim planeet on Pluuto . </s> </p>
<p> <s> Teine planeet on Saturn , kohusetunne , isa , riik . </s> <s> Patriarhaalse iseloomuga ellusuhtumine . </s> </p>
<p> <s> Kokkuvõte : parim eneseteostus on töö põllumajandusakadeemias , tegelemaks tõupuhtuse ja rassiteooria küsimustega . </s> <s> Samuti tudengitele sõjalise väljaõppe organiseerimisega . </s> </p>
<p> <s> On küll novaator ja leiutaja , kuid säilitab ka hea annuse konservatiivsust . </s> <s> Suur söögiisu , vahel ka napsi- , üldiselt kõva tegija igal alal . </s> </p>
<p> <s> 2003. a raskeimad kuud on mai , september , oktoober , kus palju probleeme rahaga . </s> </p>
<p> <s> Kõige kriitilisem saab olema aastalõpp detsember . </s> </p>
<p> <s> <hi rend="rasvane"> Rahvastikuminister Paul-Eerik Rummo </hi> </s> </p>
<p> <s> Sündinud 19. jaanuaril 1942. a. </s> <s> Madu . </s> </p>
<p> <s> Pilt : Kaljukits , kes Veevalaja lisamõjudega , administraator-luuletaja . </s> </p>
<p> <s> Väga eredat planeeti märgist väljatulevalt pole , aga Päikesel on head aspektid täheteaduse muusa Uraaniga ja meremeeste ning luuletajate muusa Neptuuniga , mis asub Neitsis . </s> <s> Seega näitab huvi alternatiivse meditsiini vastu . </s> </p>
<p> <s> Kokkuvõte : sobilik veel olematu ministri kohale , mis võiks kõlada nii : Eesti Vabariigi saarte ja seal elavate imearstide ja nõiakunsti harrastavate inimeste ning alternatiivmeditsiini minister . </s> </p>
<p> <s> Tema alluvuses võiksid olla ka usuasjade voliniku ülesanded , sest usuasjade küsimus on samuti tervise küsimus . </s> </p>
<p> <s> Kui juba jutt sellele läks , siis tahan täie tõsidusega ja teadlikkusega öelda : Eesti ühiskonna küsimus nr 1 ongi usulis-maailmavaateline küsimus . </s> </p>
<p> <s> Sellest oleneb rahva ( iga rahvuse ) vaimne ja hingeline tervis . </s> <s> Sel alal olekski Paul-Eerik Rummo panus igati sobiv . </s> <s> Majandus tagab vaid pelgalt füüsilise eksistentsi . </s> </p>
<p> <s> 2003. a raskeimad kuud on august ja oktoober , väga raske on detsember . </s> </p>
<p> <s> <hi rend="rasvane"> Majandus- ja kommunikatsiooniminister Meelis Atonen </hi> </s> </p>
<p> <s> Sündinud 5. detsembril 1966. a. </s> <s> Hobune . </s> </p>
<p> <s> Pilt : Ambur , kes Skorpioni lisamõjudega , mis kokku annab parlamendi , juura , panganduse ja ühisrahad . </s> <s> Väga tugevat eredat planeeti märgi järgi pole . </s> <s> Siiski äratab tähelepanu mõistuse planeedi Merkuuri asumine panganduse , surma ja päranduse märgis Skorpionis , mis imestamapanevalt hästi ja huvitavalt aspekteeritud . </s> </p>
<p> <s> Lahtiseletatult kõlaks see järgmiselt : vilgas intellektuaalne Merkuur on ühenduses müstilis-intuitiivse merejumala Neptuuniga , sekstiilis allmaailma jumala Pluutoga , sekstiilis leidliku ja avastusliku ning utoopilise Uraaniga ning trigoonis kaine , ratsionaalse , tõsise ja majandusliku Saturniga . </s> <s> Oivaline . </s> <s> Sellist Merkuuri seisu pole ma ühelgi ministril veel näinud . </s> </p>
<p> <s> Kokkuvõte : selline mõistuseplaneedi seis toob iga päev vähemalt ühe geniaalse mõtte . </s> </p>
<p> <s> Ajaloost on teada niisugune mees , Vladimir Lenin , kellel oli enam-vähem sama Merkuuri seis , kuid Päikese seis oli halb , mis näitas , et tahtesuund oli vale . </s> </p>
<p> <s> Väga tähtsad on alati Päikese ja Kuu seisud , sest nendega on seotud elukvaliteet . </s> </p>
<p> <s> 2003. a raskeimad kuud on mai , juuli , november . </s> <s> Väga kriitiline saab olema 2005. a. </s> </p>
<p> <s> <hi rend="rasvane"> Välisminister Kristiina Ojuland </hi> </s> </p>
<p> <s> Sündinud 17. detsembril 1966. a. </s> <s> Hobune . </s> </p>
<p> <s> Pilt : Ambur , kes Lõvi ja Kaljukitse lisamõjudega juura , parlament , banketid , glamuur ja valitsus . </s> </p>
<p> <s> Väga eredalt väljatulevat planeeti märgi järgi pole , kuid tähelepanu äratavad intellektuaalse planeedi Merkuuri head aspektid Amburi valitseja Jupiteriga . </s> </p>
<p> <s> Kokkuvõte : sobib töö ülikooli õigusteaduskonnas ja välisministeeriumis . </s> </p>
<p> <s> Ojuland lausa naudib oma praegust ametikohta ja sellest tulenevaid võimalusi . </s> </p>
<p> <s> Teatavasti Amburi õnnestunuim abielu on välismaalasega , eriti veel sellel , kes töötab välisministeeriumis või ülikoolis . </s> </p>
<p> <s> Merkuuri asumine Amburis on humaansem ja kirjanduslike huvidega , võrreldes Ambur Meelis Atoneni Merkuuriga Skorpionis , mis tegeleb puhtalt majandus- ja rahaasjadega . </s> </p>
<p> <s> 2003. a raskemad kuud on juuli ja november , väga kriitiline on 2004. a talve lõpp , kevade algus . </s> </p>
<p> <s> <hi rend="rasvane"> Noorte valitsus </hi> </s> </p>
<p> <s> Mida öelda kokkuvõtteks ? </s> <s> See on noorte inimeste valitsus , kus pooled kuuluvad Maa märkidesse - kolm Neitsit , kolm Kaljukitse ja üks Sõnn . </s> </p>
<p> <s> Sellisest Maa märkide ülekaalust tuleneb kohusetundlikkus , tähelepanu ka maisele , igapäevaelule , asjade maailmale ning praktiline meelelaad . </s> <s> Siit ka oht kinni jääda detailidesse . </s> <s> Üksikküsimuste ja -punktide peale raisatakse palju aega , unustades tervikpildi . </s> </p>
<p> <s> Kui vaadata dünaamilist jaotust , näeme järgmist pilti : viis pööripäevamärgi esindajat , kaks fikseeritud ehk püsivat ja seitse muutlikku märki , mis näitavad seisukohtade ja meeleolude muutlikkust valitsuses . </s> </p>
<p> <s> 14 ministrist on kaheksal riigimehele vajalikud planeedid : Jupiter või Saturn . </s> <s> Kuid ainult kolmel , Juhan Partsil , Ken-Marti Vaheril ja Margus Leivol on need kaks omavahel ka hästi aspekteeritud . </s> <s> Mis näitab , et nad on võimekad seadusloomes ja pika perspektiiviga . </s> </p>
<p> <s> Jupiter on õige mõte , Saturn on kord , ja kui need on omavahel hästi , siis lugeja saab ise aru , et tegemist on võimega luua õiglane kord . </s> </p>
<p> <s> Valitsus on küll praktilise meelelaadiga , ka kohusetundlik , püüdlik , kuid aravõitu oma koalitsioonipartnerite suhtes . </s> </p>
<p> <s> Lahti seletades tähendab see üllatusi . </s> <s> Tuleb perioode , kus valitsus esineb väga jõuliselt . </s> <s> Saame kuulda ultimatiivse iseloomuga avaldusi , nõudmisi , mida järsku leevendatakse ning seejärel oponentidega peaaegu nõustutakse . </s> </p>
<p> <s> Ka saame näha kõhklusteperioode , kus valitsusel läheb kaua aega , et jõuda kindlale otsusele , kusjuures otsustavaks võib saada kõrvaline sündmus , näiteks liiklusummik hommikul tööle jõudmisel või Eesti jalgpallikoondise võit nädalavahetusel . </s> </p>
<p> <s> Muutlikest märkidest ülekaalukat mõju omavad Neitsid - apteekrid , milles on samuti näha Jumala ettehooldust , kui vaadata senitundmatute haiguste levikut maailmas . </s> <s> Tervishoid nõuab sellelt valitsuselt kindlasti suurt tähelepanu . </s> </p>
<p> <s> Tunda saab olema Reformierakonna tugevdatud mõju valitsusele ja Siim Kallase tähelepanelikku pilku . </s> <s> Seega valdav ei ole mitte sotsiaal-turumajanduslik , vaid liberaal-turumajanduslik iseloom . </s> </p>
<p> <s> <hi rend="rasvane"> Uus aeg Eesti poliitikas </hi> </s> </p>
<p> <s> Res Publica saab oma põhimõtteid vähe läbi viia . </s> <s> Juhan Parts on teinud vea , välistades juba enne valimisi liitu Keskerakonnaga . </s> <s> Üldiselt poliitik nii ei tee . </s> <s> Nii kompromissitult käitub religioosselt häälestatud inimene . </s> <s> Kogu Res Publica ongi rohkem religioosse häälestusega , ta ei ole selgelt ilmalik partei . </s> <s> Kristlastest pastorite mõju on seal tuntav . </s> <s> Seal on kaks meest , kes kindlasti mõjutavad partei kollektiiviteadvust : Kaljukitse märgist Avo Üprus ja Neitsist Ülo Vooglaid . </s> </p>
<p> <s> Res Publica tulekuga võimu juurde on alanud uus etapp Eesti poliitilises ja ühiskondlikus elus . </s> <s> On tulnud uus põlvkond , 1960ndate teine pool ja 1970ndad , Saturn Kalades ja Neptun Amburis , mis on religioossed märgid . </s> <s> Ka Res Publica ridadest Riigikogu esimeheks valitud Ene Ergma on Kalade märgist . </s> </p>
<p> <s> Juhan Parts on märgiga inimene , nii nagu ajaloost Lonkur Timur või Mihhail Gorbatšov , plekk pealael . </s> <s> Neile on antud eriline saatus midagi murda , pöörata , muuta , mis ei pruugi alati olla halb . </s> <s> Aga pööre tuleb . </s> </p>
<p> <s> Minul on õigus , sest 15 aasta jooksul olen järjekindlalt rääkinud keskaja renessansist , ilmaliku elu , sotsialismi-kapitalismi lõpust ja uuest religioossest tõusust , uuest paradigmast . </s> <s> Res Publica ülesanne selles seisnebki , et Eesti ühiskonda sellele rajale pöörata , ehkki nad ise sellele otseselt ei mõtle . </s> </p>
<p> <s> Gunnar Aarma ja Loitsukeller on oma töö teinud , aga nemad olid sissejuhatus . </s> <s> Selge , et kolmikliit neljaks aastaks valitsusse ei jää . </s> <s> Ministrite kosmogrammidest on näha , et enamikul jookseb kriisiaeg kokku 2004. a kevadele . </s> <s> Siin toimub kas terve valitsuse tagasiastumine või suurem remont . </s> <s> Igal juhul vanaviisi ei jää . </s> </p>
<p> <s> Res Publical on kõige hullem jääda jänni oma lubaduste elluviimisel , sest siis ei valita neid enam kunagi tagasi . </s> </p>
<p> <s> Nende nõrk külg on liigne ettevaatlikkus , püüd põhjendada seda teadusliku lähenemisega , sekka mõttetult terav kriitika opositsiooni suhtes ja emotsioonide tagasihoidmine . </s> <s> Siin saaks aidata vaid kreisiraadiolik emotsionaalselt jõuline sekkumine . </s> </p>
<p> <s> Parem lahkuda valitsusest võitlusega , isegi konflikti tagajärjel , sest siis jääb potentsiaal tulevikuks . </s> </p>
<p> <s> Neli aastat valitsuses püsimine oleks pigem võimalik koalitsioonis Keskerakonnaga , sest seal oleks Res Publica olnud võrdsem partner , kellega oleks väga arvestatud . </s> <s> Pealegi oleks see olnud ühiskonnale tervendav šokk . </s> </p>
<p> <s> Praeguses koalitsioonis on Res Publica kõige halvemas olukorras , sest ta peab kogu aeg vaatama kas paremale või vasakule . </s> <s> Siim Kallase nähtamatu mõju on tuntav , abielu-kolmnurgad ju aeg-ajalt esinevad , aga üldiselt suure närvikuluga . </s> </p>
<p> <s> Minule kui religiooniga tihedalt kokku puutuvale inimesele on Res Publica tulek võimu juurde huvipakkuv . </s> <s> Selles on näha jumala ettehooldust . </s> <s> Res Publica toob kaose Eesti poliitilisse maastikku , sest pärast lahkumist valitsusest ükski uus valitsus vanaviisi jätkata ei saa . </s> <s> Selge on , et sündimiste arv ei suurene , eesti rahva arv väheneb veelgi praeguse poliitilise kursi juures . </s> </p>
<p> <s> Laste arv hakkab suurenema siis , kui laste terviseseisund paraneb . </s> <s> Selleks on aga vaja teistsugust poliitikat , mis lähtub õigest maailmavaatest . </s> <s> Selleks on holistiline ehk terviklik maailmapilt , kus maakerasse suhtutakse kui elavasse organismi , kui kõikide inimeste emasse . </s> </p>
<p> <s> Igale vabariigi kodanikule tuleb anda igaveseks kasutamiseks üks hektar maad , mida edasi müüa ei tohi , vaid ainult riigile tagasi . </s> </p>
<p> <s> Suhtumine loodusse peab muutuma selliseks nagu Muinas-Eestis . </s> <s> Jumalat kui isa ja emakest maad tuleb austada ja armastada . </s> <s> See kõik on sakraalsuse probleem . </s> </p>
<p> <s> Soovin uuele valitsusele ja parlamendile head tähtede seisu riigi ülesehitamisel õigetele alustele ! </s> </p>
<p> <s> <hi rend="rasvane"> Chev Igor Mang , astroloog </hi> </s> </p></div3>
        </div2>
        <div2 type="rubriik">
          <head> Päevateema </head>
          <div3 type="artikkel"><head> Kõrvalpilk </head>
<p> <s> <hi rend="kaldkiri"> 23.04.2003 <bibl> <author> Merike Pitk </author> </bibl> </hi> <hi rend="rasvane"> Riik teenib rohkem kui pank </hi> </s> </p>
<p> <s> Külastasin rohkem kui kümmet regionaallaenu saanud ettevõtet ja ettevõtjat Ida-Viru- , Jõgeva- , Tartu- , Põlva- , Võru- , Valga- ja Viljandimaal . </s> </p>
<p> <s> Üllatas tohutu optimism , mis valitses kõigi regionaallaenu saanute seas , ka nende hulgas , kelle ettevõtmised on pankrotti läinud . </s> </p>
<p> <s> Need on inimesed , kes tahavad maal elada ja peavad seda ka võimalikuks , kui ainult riik kaasa aitab . </s> </p>
<p> <s> Riik on aga taganenud põhimõtetest , mis valitsesid regionaallaenu käivitamise ajal 1995. aastal - võtta endale risk seal , kus pangad seda teha ei julge . </s> </p>
<p> <s> Vahetunud on valitsused , ministrid , ka siseministeeriumi laenukomisjon . </s> <s> Kui selle praegune esimees Mart Kirsipuu küsib , miks riik peab võtma riske , kui pangad seda ei tee , siis paneb see kahtlema , kas meie riigis ikka on regionaalpoliitikat . </s> </p>
<p> <s> Regionaallaenu üheks suuremaks väärtuseks peavad ettevõtjad sellega kaasnenud nõustamist ja koolitamist , mida praegu ei paku koos laenuga ükski pank ega laenugaranteerija . </s> </p>
<p> <s> Tänu omaaegse laenukomisjoni ja laenuhalduri ASi Reg-invest nõustamisele ei ole praegu ka pankrotti läinud ettevõtete juhid jäänud töötuks , vaid elus läbi löönud , nagu ütles Ida-Virumaal Iisakus asunud liimpuidutehase ASi Ware juhatuse esimees Raivo Raap . </s> </p>
<p> <s> Osa laenude ebaõnnestumisele aitas aga kaudselt kaasa riik ise . </s> <s> Näiteks sellele samale Iisaku liimpuidutehasele andis riik küll 2 mln kr regionaallaenu , aga kui ettevõttel oli vaja tehase täismahuga töölepanemiseks teist kuivatit , mis oleks taganud ka laenu tagasimaksmise , siis selle ostmiseks vajalikku garantiikirja pangale enam ei andnud . </s> </p>
<p> <s> Olen nõus ettevõtjatega , et riik on igal juhul võitnud , vaatamata ka mõnedele untsu läinud laenudele . </s> <s> Riik pani laenuportfelli 36 miljonit , tagasi on saanud aga 190 miljonit . </s> <s> Maksudena . </s> <s> Ükski pank ei saa oma väljalaenatud rahalt sellist tulu . </s> </p></div3>
        </div2>
        <div2 type="rubriik">
          <head> Uudised </head>
          <div3 type="artikkel"><head> Lootos kutsub perespordipäevale </head>
<p> <s> <hi rend="kaldkiri"> 23.04.2003 <bibl> <author> Sirje Pärismaa </author> </bibl> </hi> </s> </p>
<p> <s> Põlva jalgpalliklubi Lootos ja Põlvamaa lasterikaste perede ühing kutsuvad 1. mail Krootusele perespordipäevale . </s> </p>
<p> <s> Jalgpalliklubi eestvedamisel toimuva perespordipäeva pearõhk on vutimängul , naelteks maanoorte jalgpalliturniir ja omavalitsuste ning teatri Vanemuine sõpruskohtumine . </s> </p>
<p> <s> Jalgpalliklubi Lootos juhatuse liikme Tiit Kaasiku sõnul korraldavad nad igal aastal paar suuremat üritust , sest sportlike eesmärkide kõrval peaks iga klubi tegevus olema suunatud ka ühiskonnale . </s> </p>
<p> <s> “ Tahame pakkuda noortele aktiivseid võimalusi vaba aja veetmiseks , ” rääkis Kaasik . </s> <s> “ Seekord kaasasime lasterikaste perede ühingu , sest neile on liiga vähe tähelepanu pööratud . </s> <s> Meie eesmärk on koos lastega lapsevanemadki välja tuua . ” </s> </p>
<p> <s> Krootusel saadakse kokku seepärast , et seal on ilus staadion . </s> <s> On veel teinegi põhjus : kui Kõlleste valla sugune väike omavalitsus saab võimaluse midagi suurt teha , tekib neil ka edasiseks tegutsemiseks ideid . </s> </p>
<p> <s> Kaasiku sõnul on Lootosel plaan Kõllestesse ja ka teistesse valdadesse vutiseemet külvata . </s> </p>
<p> <s> “ Tahame laieneda oma klubiga maakonda , et kasutada ära meie treenerite teadmisi ja oskusi , ” rääkis Kaasik . </s> </p>
<p> <s> Koostööd loodetakse ka teiste valdadega . </s> <s> “ Tahame , et ka maapoistel oleks organiseeritud tegevust , ” lausus Kaasik . </s> <s> “ Jalgpall pole väga kulukas spordiala , vaja on lihtsat staadioni . </s> <s> Varustus jääks klubi kanda - läbi Lootose tekiks noortel võimalus kuskile edasi jõuda . ” </s> </p>
<p> <s> Lootose klubil on praegu 100 noorliiget , nende seas tüdrukuidki , ning 30 täiskasvanud mängijat . </s> <s> “ Et klubi saaks olla arenguvõimeline , peab olema järelkasvu , ” nendib Kaasik . </s> </p>
<p> <s> Klubil on sõlmimisel koostöölepe Põlva linnaga , et rajada tehiskattega väljak Intsikur-mu . </s> <s> Jalgpalliliit on selle paigaldamiseks valmis Põlvasse investeerima 1,5 mln kr , kui linn soostub ette valmistama aluskatte . </s> <s> Kui kõik läheb plaanipäraselt , saab septembri lõpus platsil palli taguda . </s> </p></div3>
          <div3 type="artikkel"><head> Minister Reiljan andis metsanädalal lubadusi </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Esmaspäeval üleriigilist metsanädalat “ Mets ühendab põlvkondi ” avades ütles keskkonnaminister Villu Reiljan , et kavatseb oma võimuloleku ajal keskenduda neljale põhiküsimusele . </s> </p>
<p> <s> Kõigepealt lubas ta , et seni suhteliselt varjatud uue metsaseaduse eelnõu valmib avalikul arutelul kõikide huvigruppide osalusel . </s> </p>
<p> <s> Samuti lubas uus minister litsentseerida metsakorralduse , võidelda metsaõigusrikkujatega ja hoogustada metsauuendust . </s> </p>
<p> <s> Muu hulgas hakkab keskkonnaministeerium Reiljani sõnul eristama korralikke metsaomanikke , keda ei kavatseta ahistada , ja hoolimatuid , kes saavad tunda karmi kätt . </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Nädala näod </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Uue valitsuse uus poliitika koosneb esialgu Meelis Atoneni ja Tõnis Paltsu osati mõistlikest , kuid toorestest kildudest , nt suitsetamine keelata , ülikooli lõpetanud sundtööle suunata , reisirongid kaotada , Eesti üheks vallaks kuulutada . </hi> </s> </p>
<p> <s> <hi rend="kaldkiri"> Igav oleks Atoneni-Paltsuta : ega oma keelt nemad taltsuta . </hi> </s> <s> <hi rend="rasvane"> A. Itskok </hi> </s> </p></div3>
          <div3 type="artikkel"><head> Kes võidab sõja Memme Musi pärast ? </head>
<p> <s> <hi rend="kaldkiri"> 23.04.2003 <bibl> <author> Sirje Pärismaa </author> </bibl> </hi> </s> </p>
<p> <s> Viimased kaks kuud on Räpinas olnud närviline aeg : lapsevanemad on asunud võitlusse väikse ja hubase lasteaia Memme Musi sulgemise vastu , vallajuhid omakorda võitlusse võitlejatega . </s> </p>
<p> <s> Mõlemad pooled kasutavad omi vahendeid : lapsevanemad kogusid kaaskodanike toetushääli ja otsivad abi kõrgemalt , vallavanem otsib mooduseid , kuidas mässajate elu kibedaks muuta . </s> </p>
<p> <s> Nagu lahingutes ikka , on edu olnud mõlemal poolel . </s> <s> Aga kes võidab sõja ? </s> </p>
<p> <s> Üha enam hakkab tunduma , et üks pooltest on sattunud , aga võibolla ka salakavalalt meelitatud , võõrasse sõtta . </s> </p>
<p> <s> “ Mis on teiega juhtunud ? </s> <s> Varem pidasite Memme Musi oma lapseks , nüüd tahate seda lõhkuda , ” ei mõista ka lapsevanemad vallavanema meeleolumuutust . </s> <s> Sügiseste valimiste eel lasteaia kestmajäämist lubanud naine on kui ära pööratud . </s> </p>
<p> <s> Kelle poolt ? </s> <s> Rahvasuus on liikumas mitmeid versioone isikutest , kes himustamas kaunis männitukas asuvat lasteaiakinnistut . </s> <s> Üks nimi pole ka üleriigiliselt just vähetuntud . </s> </p>
<p> <s> Ühiseks nimetajaks on see , et magusa tüki järele keelelimpsajad kuuluvad samasse parteisse mis Räpinas jõupositsioonil . </s> </p>
<p> <s> Pärast UNICEFi Eesti presidendi visiiti on väikses alevikus hakanud sündima juba pealinna turusõdadele omast . </s> </p>
<p> <s> Ju tasub millegi eest võidelda . </s> <s> Või oli see kõigest kokkusattumus ... </s> </p></div3>
          <div3 type="artikkel"><head> Iseseisvuse ralli </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Mait Raun teabekeskuse Oma Riik projektijuht </hi> </s> </p>
<p> <s> <hi rend="rasvane"> Ega siis nalja pärast küsita referendumil rahva käest luba </hi> </s> </p>
<p> <s> Akropolise ralli on teatavasti prestiižikas autovõidusõit Kreekas . </s> <s> Võidab see , kes jõuab viimase kiiruskatse lõppu parima ajaga . </s> <s> Tubli eestlane Markko Märtin ei ole veel kordagi seda rallit võitnud . </s> <s> Loodame , et tänavu juunis läheb tal paremini . </s> </p>
<p> <s> Arnold Rüütel kirjutas 16. aprillil Akropolise mäe jalamil Eesti eest allkirja Euroopa Liiduga ühinemise lepingule . </s> <s> Sellest hetkest algas meie riigi Akropolise ralli . </s> <s> Ees ootavad kiiruskatsed ja kõiki huvitab küsimus , kas Rüütel tüürib septembris finišisse võitjana . </s> <s> Vaevalt ta katkestab , ent võiduks euroreferendumil on tarvis edestada konkurenti . </s> </p>
<p> <s> <hi rend="rasvane"> Kes on konkurent ? </hi> </s> </p>
<p> <s> Nii küsivad praegu ilmselt paljud . </s> <s> On ju Euroopa Liidu pooldajad hoolitsenud kiivalt selle eest , et nad on stardijoonel hoopis parema masinaga kui E Liidu vastased . </s> <s> Õigupoolest peaks kumbki võistlema lausa eraldi masinaklassides . </s> </p>
<p> <s> Kui Rüütli auto maksab kümneid kui mitte sadu miljoneid kroone , siis konkurendi oma on väärt 525 000 ( AEF-ELISe konkursi eraldis ei-kampaaniale ) , seega Rüütli masinast arvatavalt enam kui sada korda viletsam . </s> <s> Ning seegi pool miljonit anti selleks , et üldse rivistuks stardijoonele kaks masinat ja tekiks mulje võistlusest . </s> </p>
<p> <s> Aga kui järsku ilmneb , et vastasmasin on kõigele vaatamata kõlblik ? </s> <s> Kes ikka kaotama läheb , ikka võitma . </s> <s> Usutavasti veel aprillis jõutakse esimese kiiruskatse lõppu ning algab rutiinne ralli , mis kestab sügiseni . </s> <s> Ennegi on jõudude vahekord osutunud vastupidiseks argiloogikale . </s> <s> Osundan järgnevalt poliitilist klassikat lähiminevikust . </s> </p>
<p> <s> “ Ainus nöör , millest võime kinni hoida , läbides ohtlikku sood , on meie ajalooline järjepidevus , Eesti õigusliku iseseisva riigi järjepidevus . </s> <s> Too nöör peab tuginema vaiadele , mis on löödud sügavale moraalsesse aluspõhja . </s> <s> Juhul kui me sellest nöörist lahti laseme või tema olemasolu unustame , kui me allume meelitusele istuda mättale soos , puhata ja maitsta seal kasvavaid marju - siis oleme kadunud . </s> <s> Kui me sellest nöörist kinni hoiame ja läbi raskuste edasi rühime , siis on meil väljavaade - ja ainuke väljavaade - jõuda kindlale iseseisvuse saarele . </s> <s> Kõik oleneb meist endist - meie valikust , meie puhtusest , meie julgusest ja järjekindlusest . </s> <s> Sest õige valik tagab puhtuse ja moraalse jõu . </s> <s> Moraalne jõud tagab julguse . </s> <s> Õige veendumuse julgus tagab võitluse järjepidevuse ja sihile jõudmise . ” </s> </p>
<p> <s> Nõnda kõneles Tunne Kelam 24. veebruaril 1989 Estonia kontserdisaalis , algatades Eesti Kodanike Komiteede liikumise N Liidu okupatsiooni vastu . </s> <s> See paistis tookord põrandaaluste lootusetu peatõstmise katsena , ent ajapikku viis Eesti Vabariigi taastamiseni . </s> <s> Tundub , et oleme jõudnud ringiga tagasi samasse ajajärku . </s> <s> Taas on Eesti riik , ta õigus ja iseseisvus sattunud kummalisse valgusse kui midagi põrandaalust . </s> </p>
<p> <s> Eesti riik andis juunis 1940 presidendi käega allkirja Eesti Vabariigi iseseisvusest loobumiseks . </s> <s> Selle tehingu traagelniidid varjati hiljem Riigivolikogu valimiste farsiga , mis lubas liitjatel rääkida sellest , et Eesti ühines N Liiduga vabatahtlikult . </s> <s> Väga raske oli Kelamil ja ta mõttekaaslastel pärast puhastada Eesti tegelikku õiguslikku alust sellele sadenenud saastast . </s> </p>
<p> <s> <hi rend="rasvane"> Aluseta allkiri </hi> </s> </p>
<p> <s> Umbes samaväärse allkirja andis Eesti riik presidendi käega 16. aprillil 2003. </s> <s> Muide , enamik riigijuhte tegutses Akropolise mäe jalal täiesti seaduslikult , nende seadusandlus lubas säärast allkirja anda . </s> <s> Eesti oleks aga pidanud eelnevalt muutma põhiseadust . </s> </p>
<p> <s> Ega siis nalja pärast küsita referendumil rahva käest luba muuta Eesti põhiseadus selliseks , et saaksime astuda E Liitu . </s> <s> Isegi Eesti ja E Liidu seitse aastat kestnud liitumisläbirääkimised on mõneti vastuolus meie riikluse alustega . </s> <s> Seda paanilisemalt on riigivanker sunnitud praegu tegutsema , sest vaid “ jah ” sügisesel referendumil võimaldab hägustada tehingu vastuolu põhiseadusega . </s> <s> “ Ei ” korral jääb Rüütli allkiri alasti . </s> </p>
<p> <s> Meeldigu meile või mitte , kuid Eesti Vabariigi iseseisvus on praegu kehtiva põhiseaduse järgi aegumatu ja võõrandamatu . </s> <s> Kummaline ralli ootab meid suvel ees , selle lõpptulemus on kas õiguslikult kõver tee E Liitu või moraalsel puhtusel tuginev iseseisvus . </s> <s> Kumb võidab , selle selgitab lõplikult välja referendum . </s> <s> Et tulemus ei tabaks meid ootamatult , siis algab käesoleva nädala lõpus üle Eesti iseseisvuse pooldajate häälte kokkulugemise aktsioon . </s> </p></div3>
          <div3 type="artikkel"><head> Ometi kord raierahu </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Urmas Roht metsamees </hi> </s> </p>
<p> <s> <hi rend="rasvane"> Vastus Andres Talijärve artiklile “ Mõttetu raiepaus ” 17. aprilli Maalehes </hi> </s> </p>
<p> <s> Ometi on jää hakanud raierahu asjus liikuma , kuid üks osapool , metsatöösturid , tunneb end kohe ahistatuna , kuna on karta , et ei suudeta peremeestele piisavalt raha teenida . </s> </p>
<p> <s> Miks just 15. aprill on kuupäevaks , et metsas raietööd peatada , arutleb kirjutise autor . </s> <s> Aga mingist kuupäevast peab ju raievaba aeg algama ! </s> </p>
<p> <s> 15. aprill on igati põhjendatud . </s> <s> Nii nagu ööle järgneb päev , tuleb ka kevad alati - nädal hiljem või varem , sel pole erilist tähtsust . </s> </p>
<p> <s> Tähtis on põhimõte , et tahame kaitsta ka neid , kes ise enese eest kosta ei saa . </s> <s> Paljud rändlinnud on ka tänavu juba siin ja laulavad võidu langevate puude raginaga , saagide vingumise ja masinate möirgamisega . </s> </p>
<p> <s> Kui kuupäeva määramine jätta metsavarujate hooleks , ei saabuks rahu 15. aprillil , 15. mail ega ülepea kunagi . </s> </p>
<p> <s> Talijärv kirjutab , nagu ei saaks kogu puitu varuv ja töötlev sektor kaks kuud tööd teha , mille tagajärjeks võib olla sotsiaalsete probleemide pingestumine maapiirkondades . </s> </p>
<p> <s> See on aga umbes sama , kui karjakasvatajad tõstaks sügisel lärmi : lumi tuleb maha ja me ei saagi kuus kuud loomi väljas karjatada , riik pole öelnud , et lehmadele tuleks talveks ka heina varuda jne. </s> </p>
<p> <s> Härrased , kehtima hakanud raierahu oli ju ivake varem teada . </s> <s> Oma tööde planeerimine on loomulik tegevus . </s> <s> Mis puutub aga meeste töölerakendamisse , siis raierahu periood on just paras aeg raiemeestel saed varna riputada ja tegelda ka metsa uuendamisega . </s> <s> 12 kuud aastas ei saa ega tohi metsast kogu aeg võtta , andmata midagi tagasi . </s> <s> Metsatööstusettevõtted on teinud suuri investeeringuid kaasaegse metsavarumistehnika soetamiseks ja siia ongi tegelikult koer maetud . </s> <s> Aga ilmselt pole ka metsatööstusettevõtted nii mannetud , et ei saaks kokku leppida paindlikke maksegraafikuid kalli puiduraie- ja -töötlemistehnika liisingute tasumisel või et rahastada senisest enam uue metsapõlve kasvatamist . </s> </p>
<p> <s> Ei tahaks nõustuda ka autori väitega , et suureneb raiesurve erametsadele ja et erametsade majandamise tase on halvem kui riigimetsades . </s> <s> Kõike ei saa mõõta ühe mõõdupuuga . </s> </p></div3>
          <div3 type="artikkel"><head> Valitsus taas paremal </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Jaak Allik Riigikogu liige </hi> </s> </p>
<p> <s> <hi rend="rasvane"> Peaaegu ainsaks lahenduseks jäigi lubada lubajad oma lubadusi täitma </hi> </s> </p>
<p> <s> Uue Riigikogu esimene kolmenädalane töötsükkel on lõppenud . </s> <s> Jõuti moodustada vaid valitsus ja valida alatiste komisjonide juhid . </s> <s> Valitsuskoalitsiooni koosseisu määras ära Siim Kallase kiri oma erakonnakaaslastele kohe pärast valimisi . </s> </p>
<p> <s> Olukorras , kus iga neljas valija andis oma hääle “ uuele poliitikale ” ja koguni 29% valimas käinuist seob oma lootused Res Publicaga , oleks muidugi olnud viga lootuseandjate opositsiooni jätmine . </s> <s> Valitsus ilma nendeta võinuks ju ette võtta mis tahes samme , ikka oleks neid saatnud respublikaanide terava kriitika abil rahva hulgas üha edasi kasvatatud lootused , et “ uus poliitika ” teinuks kõik targemini , paremini ja ausamalt . </s> <s> Seetõttu jäigi praktiliselt ainsaks lahenduseks lubada lubajad oma lubadusi täitma . </s> </p>
<p> <s> <hi rend="rasvane"> Partnerite valimine </hi> </s> </p>
<p> <s> Res Publica poolt pakutud valitsemisprogrammi kohta ütles üks tipp-poliitik küll tabavalt , et sealt puudub vaid lause : “ 2007. aastal lastakse Eestis õhku mehitatud kosmoselaev . ” </s> <s> Kuna lubadused olid tõepoolest niivõrd võimsad ja kriitika seni võimu teostanute kohta niivõrd lammutav , siis oleks muidugi õige olnud lasta oma ideede segamatuks realiseerimiseks võimule Res Publica vähemusvalitsus . </s> <s> Paraku pole meie poliitiline traditsioon veel nii kaugele arenenud ja eks täitevvõim ole magus , seepärast sündis siiski enamuskoalitsioon , kus Res Publica partneritele võib lõpuks ikkagi jääda “ kosmoselaeva edukat starti takistavate ” süüdlaste roll . </s> </p>
<p> <s> Välistades juba enne valimisi koostöö Keskerakonnaga , valis Juhan Parts oma esimeseks läbirääkimispartneriks Reformierakonna eelkõige kartusest , et vastasel korral teeb Reform siiski Keskerakonnaga koos koalitsiooni ära . </s> </p>
<p> <s> Rahvaliit kutsuti kaasa selleks , et anda valitsusele pisutki Tallinnast kaugemale vaatav ning eelmisest , kurvalt lõpetanud kolmikliidust erinev nägu . </s> <s> Reformierakonda huvitas koalitsioon Res Publicaga ka seepärast , et vaid nii on neil lootust realiseerida oma peamine valimislubadus - tulumaksu alandamine 20%-le ( koalitsioonis Keskerakonnaga tulnuks jätta maksud rahule , nagu 58% valijaist sooviski ) . </s> </p>
<p> <s> Rahvaliidu valik oli kõige raskem , sest Res Publica tegelik suundumus ja suutlikkus on teadmata , Reformierakonnaga aga lahutab Rahvaliitu kauaaegne praktilis-poliitiline ja programmiline vastasseis . </s> <s> 13 häälega parlamendis aga paraku ilma ei tee ning valitsuses on võimalus oma lubadusi realiseerida ( ning halvimat ära hoida ) siiski hõlpsam kui opositsioonis . </s> <s> Rahvaliidu keeldumisel oleks neid koalitsioonis olnud kohe valmis asendama Isamaaliit . </s> </p>
<p> <s> Ja nii juhtuski jälle , et kuigi juba neljandat korda järjest andis valijate enamus Eestis selge eelistuse vasaktsentristlikele jõududele , sündis erakondade kokkuleppel ikkagi parempoolset poliitikat ajav valitsus . </s> <s> 1992. ja 1999. aastal põhjustasid sellise tulemuse Mõõdukad , kes läksid koostööle parempoolsetega . </s> </p>
<p> <s> Mõlemal korral pöördusid toetajad neist ära ning parteid tabas järgmistel valimistel raske lüüasaamine . </s> <s> 1995 pääses Tiit Vähi juhtimisel Koonderakonnas domineerima “ sotsiaalse turumajanduse ” turumajanduslikkust rõhutav ja Reformierakonnaga koostööd otsinud tiib ( just see , aga mitte lindiskandaal oli KMÜ ja Keskerakonna valitsuse lühiajalisuse tegelikuks põhjuseks ) . </s> </p>
<p> <s> Vaid 1997.-1999. aastal , kui Mart Siimanni juhtimisel tuli võimule KMÜ vähemusvalitsus , hakati Eestis esmakordselt sisuliselt tegelema sotsiaalsete ja regionaalsete probleemidega ning teostama vasaktsentristlikku poliitikat . </s> <s> 1999-2002 toimus aga kolmikliidu ultraparempoolsuse tõttu sotsiaalse elukvaliteedi näitajates seisak või tagasikäik , mille väljenduseks saigi “ teise Eesti ” valus ja selge väljakujunemine . </s> </p>
<p> <s> Sellise poliitika loogiliseks tagajärjeks oli parempoolse maailmavaate ränk lüüasaamine 2003. aasta parlamendivalimistel . </s> <s> Reformierakond ja Isamaaliit kogusid vaid 24% valimas käinute häältest ( 1999. a 32% asemel ) . </s> <s> Paraku ei tähendanud parempoolsete kaotus seekord aga vasaktsentristide võitu . </s> <s> Programmiliselt lähedased Keskerakond , Rahvaliit ja Mõõdukad said kokku 45% häältest , millest parlamendienamuseks ei piisanud . </s> </p>
<p> <s> Veerand valijaist oli kogu senisest poliitikast niivõrd tüdinud ja pettunud , et eelistati hoopiski uut ja tundmatut ning sooviti “ valju korda ” . </s> <s> Sellise valiku esimeseks tulemuseks on paradoksina aga jällegi parempoolne valitsusprogramm , mille nurgakiviks on rikaste huvides toimuv tulumaksu alandamine . </s> <s> Maksureformi , mida pooldas vaid 17% valijaist , õnnestub Reformierakonnal vähemalt tänase seisuga kogu ühiskonnale kaela määrida ! </s> </p>
<p> <s> Kas selline politoloogiline ime ka tegelikkuses teostub , see näitabki , kelle ja millega on meil Res Publica näol tegemist . </s> <s> Nende valimisloosung “ Vali kord ! ” pole ju muud kui varasemate sisutute kahesõnaliste negatsioonide “ Plats puhtaks ! ” ja “ Aitab jamast ! ” teisitiütlemine , mille ürgemaks Eesti poliitikas on 1932 . a vapside hüüdlause “ Toompea puhtaks ! ” . </s> </p>
<p> <s> Alati on ju olemas arvestatav hulk valijaid , kes protestivad kogu tegelikkuse vastu ning näevad võimukandjais vaid sulisid ja kaabakaid . </s> <s> Ja on juba poliitiku eetika ning südametunnistuse küsimus , kas mängida sellistele häältele ja julgelt lubada kõike uut , puhtamat ja paremat . </s> </p>
<p> <s> Kindlasti tagab see lühiajalise edu , kuid just too valijaskond hakkab peagi taas protestima ja jookseb järgmiste lubajate juurde . </s> <s> Res Publica ei kohkunud võimulesaamise nimel taolise valiku eest ( patuse inimese mõistetava enesepiitsutamisena kaasnesid sellega jutud eetikast ja kiriklik vande andmine ) . </s> </p>
<p> <s> Kuid juba praegu on selge , et nii erakonna sees kui tema valijate hulgas on vastandlike ootustega huvigrupid . </s> <s> “ Uus poliitika ” küll , kuid Külvar Mandi , Hirvo Surva või Ene Ergma poolt hääletanud mõistavad seda kindlasti teisiti kui partei rahastajad ja Tõnis Paltsu või Olari Taali toetajad ja kolmat moodi kui Reformierakonna ideoloogilisest mõjusfäärist pärinevad noorpoliitikuist “ äraostmatud ” . </s> </p>
<p> <s> <hi rend="rasvane"> Võtmeisik Juhan Parts </hi> </s> </p>
<p> <s> Millisesse gruppi neist kuulub Juhan Parts , on tänaseni mõistatuseks . </s> <s> Värsket peaministrit ei saa ju kuidagi lugeda uueks poliitikuks . </s> <s> Viie aasta jooksul on ta igal teisipäeval sõnaõigusega osa võtnud kolme erineva valitsuskoosseisu istungeist . </s> <s> Ta peaks hästi tundma Eesti sisepoliitikat , selle tegijaid ja võimalusi , mida siin üldse teha saab . </s> </p>
<p> <s> Varsti peaks selguma , kas uus poliitika tähendab tõepoolest seni võimatuna tunduva teostumist või mandub see lihtsalt järjekordseks vandenõuks Savisaare vastu . </s> </p>
<p> <s> Kui Parts esines Riigikogus programmkõnega , kõlas saalist ohe : “ See on palju õudsem , kui võinuks arvata , ta vist ise usub ka sellesse , mida räägib ! ” </s> <s> Kui asi tõesti nii ja peaminister tahab , et ta sõnad ja teod lahku ei läheks , siis kardan , et ta seisab varsti vajaduse ees hakata tegema muudatusi nii valitsuslepingus kui valitsuse koosseisus . </s> </p>
<p> <s> See aga võib viia ka koalitsiooni muutumisele . </s> <s> On ju tõsi , et veel enne uue valitsuse ametisseastumist arutlesid poliitanalüütikud juba järgmise koalitsiooni üle . </s> <s> Praegune parlamendikoosseis annaks selleks üsna mitmeid võimalusi . </s> </p>
<p> <s> Täna , kui uus valitsus on meid juhtinud vaid kaks nädalat , võiksime aga siiski uskuda peaministri kinnitusse , et see koalitsioon kestab neli aastat ja kahelda vaid rahandusministri unistuses kaheksa aasta pärast oma töö vilju nautida . </s> <s> On aga selge , et kui koalitsiooni loomisel oli võtmeisikuks Siim Kallas , siis mis tahes muutuse võtmeisikuks saab olema Juhan Parts . </s> <s> Seega sõltub lähiaja Eesti sisepoliitikas kõik sellest , milliste tegelike tegude tee valib Res Publica . </s> <s> Ootame huviga . </s> </p></div3>
          <div3 type="artikkel"><head> Piinlik lugu </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Peeter Kaldre </hi> </s> </p>
<p> <s> Läinud aasta lõpus teatas Venemaa , et hakkab maksma kompensatsiooni poliitilistel põhjustel represseeritutele . </s> <s> Eelkõige puudutas see Venemaa enda represseerituid , kuid ei selgunud , kas otsus laieneb ka endises NSV Liidus elavatele kannatanutele . </s> <s> Sellest sammust julgustatuna pöördusid paljud inimesed järelepärimisega Eesti välisministeeriumi poole . </s> </p>
<p> <s> 17. jaanuaril Venemaale läkitatud noodis tahtis Eesti selles küsimuses selgitust . </s> <s> Kolm kuud kestnud vaikuse järel saabus Moskvast lõpuks vastus . </s> <s> Oli üllatav , et Venemaa ei lükanudki Eesti järelepärimist joonelt tagasi , vaid lubas asja uurida ja konsulteerida . </s> <s> Ilmselt avaldas siin mõju asjaolu , et mõjukas Rahvusvaheline Punane Rist on võtnud vastu otsuse , mille kohaselt lisaks natsismiohvrite avaldustele hakatakse sellest aastast vastu võtma ka kommunistliku korra ajal represseeritute kaebekirju . </s> </p>
<p> <s> Eesti uus valitsus on selles küsimuses samuti tublidust ilmutanud . </s> <s> Peaminister Juhan Parts on teatanud , et kompensatsiooniasju võiks arutada kahe riigi valitsustevahelises komisjonis . </s> <s> Midagi ühepoolselt nõuda ei ole Partsi meelest arukas , sest see tähendaks vaid “ küsimuse külmutamist ” . </s> <s> Ehk kui see tavakeelde ümber panna , ei ole Eestil mõtet Venemaalt midagi nõuda , järeleandmised tuleb osava diplomaatiaga välja meelitada . </s> <s> Üldiselt on see realistlik ja ratsionaalne lähenemine . </s> </p>
<p> <s> <hi rend="rasvane"> Siberis sündinu kui õnneseen </hi> </s> </p>
<p> <s> Kogu selle loo juures on siiski üks piinlik moment . </s> <s> Teatavasti on Eesti riik ise astunud hulga positiivseid samme omapoolse hüvitise pakkumiseks eri võimude all kannatanutele . </s> <s> Oma maad ja majad või kompensatsioon nende eest on tagasi antud ka Siberisse küüditatutele . </s> <s> Paraku on üks kategooria kannatanuid , keda Eesti riigi jaoks justkui ei oleks olemaski . </s> <s> Need on asumisel sündinud . </s> </p>
<p> <s> Kui inimene viidi ühekuuse imikuna Siberisse , saab ta pensionile lisa-aastaid , kui aga sünd toimus juba Siberis , siis mitte . </s> <s> Nende puhul ei olevat pensionikindlustuse seaduses tõestatud asumisel viibimine . </s> <s> Küllap arvatakse , et nemad sündisid , kuldlusikas suus , Siberi viljastavates tingimustes , ei pidanud koos emade-isadega nägema nälga ja viletsust . </s> <s> Üks sotsiaalministeeriumi ametnik on öelnud , et ehk oli nende laste puhul tegemist “ naiste vaba valikuga saada lapsi ” ning et neile soodustuste tegemine nõudvat ühiskondlikku kokkulepet . </s> </p>
<p> <s> Tule taevas appi ! </s> <s> Äkki ei peaks ka mitmete okupatsioonide ajal Eestis sündinud lapsed midagi saama , sest nende emadel oli ju samuti “ vaba valik ” ... </s> <s> Säärane suhtumine on pehmelt öeldes väiklane . </s> <s> Need mõned sajad Siberis sündinud ei tohiks nüüd küll ühiskonnale erilist koormat kujutada . </s> <s> Reeglina elasid nad Siberis alla kümne aasta ning selle aja eest sooduspensioni arvestamine ei võta kelleltki tükki küljest . </s> </p>
<p> <s> Tähtis on ikkagi võrdse kohtlemise põhimõte . </s> <s> Õnneks üritatakse parlamendis seda ebavõrdsust kaotada . </s> <s> Juba Riigikogu eelmises koosseisus oli edukal lugemisel vastav seaduseelnõu , mille vastuvõtmist takistas valimiste pealetulek . </s> <s> Samasisuline eelnõu esitati 2. aprillil ka uuele koosseisule . </s> </p>
<p> <s> <hi rend="rasvane"> Pretsedent on loodud </hi> </s> </p>
<p> <s> Seni on aga kaks vaprat Siberis sündinud Tartumaa naist omal käel oma õiguste eest võidelnud , ja edukalt . </s> <s> Tartu Maakohus langetas mõlema suhtes positiivse otsuse ja leidis , et ka neile peaksid laienema asumisel olnute pensionisoodustused . </s> <s> Paraku on Tartu pensioniamet mõlemad otsused edasi kaevanud , sest , nagu öeldud , on seaduses auk sees . </s> <s> Nemad on aga loonud pretsedendi , millele viitavad ka Riigikogule esitatud seaduseelnõu koostajad . </s> </p>
<p> <s> Praegu on kujunenud olukord , kus Venemaalt julgeb Eesti riik küll õiglust nõuda , kuid oma kodanike suhtes kehtivad topeltstandardid . </s> <s> Siis polegi midagi imestada , kui oma õigust taga nõudvaid inimesi vaadatakse kui väljapressijaid . </s> <s> Üks Tartus kohtus käinud naine on öelnud , et ta ei tihka ajakirjandusele intervjuusid anda , sest naabrid ja tuttavad leiavad , nagu tahaks ta teiste arvel rikastuda ! </s> </p>
<p> <s> Loodetavasti võtab Riigikogu vastava seaduseparanduse kiiremas korras vastu . </s> <s> Oleks nadi lugu , kui Venemaa astuks ootamatu sammu ja soostukski eestlastele mingit kompensatsiooni maksma , Eestil endal oleks aga osa oma kodanike ees võlg tasumata . </s> </p></div3>
          <div3 type="artikkel"><head> Iraak ja uus ilmakord </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Mart Linnart ajakirjanik </hi> </s> </p>
<p> <s> <hi rend="rasvane"> Ameerika sõjamasina töötamist Iraagis võiks võrrelda kõrgemal arengutasemel tulnukate operatsiooniga planeet Maa hõivamiseks </hi> </s> </p>
<p> <s> Lähematel päevadel peaks kindral Tommy Franks teatama Iraagi sõja lõpust . </s> <s> Ent ükski sõda ei lõpe oma lõpuga . </s> <s> Pärast Iraaki ei ole maailm enam endine , nii nagu ta polnud endine ka pärast 2001. aasta 11. septembri New Yorki . </s> </p>
<p> <s> Niisiis kaks suurt muutumist lühikese aja jooksul . </s> <s> Kui pärast New Yorki kadus piir terrorismi ja sõja vahel , siis pärast Iraaki ähmastus rahvusvahelises suhtluses piir jõu ja jõu kasutamise õiguse vahel . </s> </p>
<p> <s> <hi rend="rasvane"> Koos jumala ja Ameerikaga </hi> </s> </p>
<p> <s> Ühtlasi demonstreeris II lahesõda masendava selgusega , kelle käes on jõud . </s> <s> Ameerika sõjamasina töötamist Iraagis võiks võrrelda kõrgemal arengutasemel tulnukate operatsiooniga planeet Maa hõivamiseks . </s> <s> Kõrgel tasemel professionaalid väga heade riistadega tegid oma tööd . </s> <s> See tehti ära kiiresti ja kvaliteetselt , Pärsia lahe piirkonna võimsaim armee purustati kuu ajaga täielikult . </s> </p>
<p> <s> Veidi üle saja Ameerika sõjaväelase hukkumist võib seejuures pidada pigem tööõnnetusteks kui tõsisteks sõjakaotusteks - seda enam , et üsna märkimisväärne osa neist surigi õnnetuste tagajärjel . </s> <s> Võib öelda , et Vietnam on nüüd mälust pühitud ja saanud ammuseks halvaks unenäoks . </s> </p>
<p> <s> Paneme võrdluseks kõrvale , et NSV Liit tõmbas oma sisuliselt lüüa saanud väed Afganistanist välja pärast kümneaastast sõdimist , olles kaotanud surnute ja teadmata kadunutena umbes 15 000 meest . </s> <s> Venemaa sõdib vaid miljonilise rahvaarvuga Tšetšeenias ühtekokku juba kuuendat aastat . </s> </p>
<p> <s> Andmed venelaste kaotuste kohta on vastukäivad , kuid kahe Tšetšeenia sõja peale kokku ulatuvad need ilmselt 10 000 kanti . </s> <s> Seejuures ei olnud Moskval kummalgi juhul vaja toimetada vägesid ja varustust ookeani taha . </s> <s> Mitmest sõjalisest üliriigist pole tänapäeva maailmas enam mõtet rääkida . </s> </p>
<p> <s> Niisiis on tekkinud maailmakord , kus ühelt poolt on aktsepteeritav jõu kasutamine teise riigi vastu ilma rahvusvaheliselt veenva põhjuseta , teiselt poolt mitte ükski riik ei saa seda teha ilma USA ( vähemalt vaikiva ) nõusolekuta . </s> </p>
<p> <s> Eesti ega ühegi teise Ida-Euroopa riigi jaoks ei ole niisugune maailm kuigi turvaline elukeskkond . </s> <s> Seega ei saanud Washingtoni Iraagi-poliitika mingil juhul neile riikidele meeltmööda olla . </s> <s> Samas on julgeoleku seisukohalt nende ainus mõeldav poliitika iga hinna eest USA toetust taotleda . </s> <s> Nii sündiski Vilnius-10 avaldus Washingtoni poliitika toetuseks ja tekkisid Poola , Tšehhi ning Ungari allkirjad samasisulisel Euroopa liidrite ühiskirjal . </s> </p>
<p> <s> Küünilisevõitu otsekohesusega , kuid tabavalt iseloomustas uut maailma Šveitsi ajaleht Tribune De Geneve : “ Seal on igaüks väljas iseenda eest , koos jumala ja Ameerikaga . ” </s> </p>
<p> <s> Ja mis rääkida väikestest riikidest ohtliku naabrusega Ida-Euroopas . </s> <s> Ka äsja uhkelt USA-le vastu astunud Prantsusmaa ja Saksamaa on nüüd valmis nahast välja pugema , et Washington nende halva käitumise unustaks . </s> </p>
<p> <s> Seega võivad Jaan Kaplinski , Rein Raua ja teiste kultuuritegelaste etteheited Siim Kallasele Ameerika Iraagi-poliitika toetamise eest olla moraalselt õigustatud , kuid peaministri kohal tegutsenuks nad ise loodetavasti samuti kui Kallas , sest riigijuht peab mõtlema eelkõige oma riigile . </s> </p>
<p> <s> <hi rend="rasvane"> Sõda ja sisepoliitika </hi> </s> </p>
<p> <s> Nüüd on põhiküsimus , kas “ preventiivsest sõjast ” saab laiemalt levinud praktika ja kas seda võivad oma välis- , majandus- või sisepoliitiliste eesmärkide saavutamiseks üritada teisedki riigid . </s> <s> Venemaal võib tekkida kiusatus Balti riikidesse väike sõjakäik korraldada kõige tõenäolisemalt just sisepoliitilistel kaalutlustel , sest liidrile rahva kõikumalöönud toetuse kinnitamiseks on raske leida tõhusamat vahendit kui väike võidukas sõda . </s> </p>
<p> <s> Meenutagem , et George Bush valiti USA presidendiks vähemushäältega ja selle aasta algul kõikus tema toetus 50% lähistel , praegu toetab teda aga 71% ameeriklastest . </s> </p>
<p> <s> Seejuures ei ole Bushil ette näidata muid suuremaid saavutusi kui kaks edukat sõda Afganistanis ja Iraagis - tõsi , nii Osama bin Laden kui ka Iraagi massihävitusrelv on siiani leidmata . </s> </p>
<p> <s> Sel viisil kiirelt võidetud populaarsus ei ole aga eriti püsiv ning ei pruugi kesta kuni järgmisel aastal toimuvate presidendivalimisteni . </s> <s> Eelkõige sõltub Bushi edu nendel ikkagi sellest , kuidas läheb korda presidendi majanduse elavdamise programm , milleks on kõigepealt vaja Kongressis läbi suruda rohkem kui 700 miljardi dollari mahus maksukärpeid . </s> <s> Bushi majanduspoliitikal on aga toetajaid vähem kui vastaseid . </s> </p>
<p> <s> Praegusel Valge Maja peremehel on kindlasti hästi meeles oma isa George Bush vanema saatus , kellel hiilgav võit I lahesõjas ei aidanud presidenditooli säilitada . </s> <s> Aga valimisteni jäänud aja jooksul jõuab ju maha pidada veel ühe kiire võiduka sõja . </s> </p></div3>
          <div3 type="artikkel"><head> Uute ministrite mõisamängud </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Allkirjad koalitsioonilepingul pole veel õieti kuivadagi jõudnud , aga kahel võtmeministril on see nagu peast pühitud . </s> <s> Majandus- ja kommunikatsiooniminister Meelis Atoneni ning rahandusminister Tõnis Paltsu lennukaid mõtteavaldusi jälgides tundub , nagu oleks uues valitsuses kohe kaks uut Jüri Mõisa korraga . </s> </p>
<p> <s> Ainult kaks nädalat on võimul oldud , aga juba räägib Palts viimaste suuremate riigiettevõtete erastamisest ning leiab , et Eestis võiks olla ainult üks omavalitsus . </s> <s> Atonen , kes tema enda sõnul Paltsust ealt küll noorem , ent poliitiliselt vanem , ei taha alla anda . </s> <s> Tema pakub üliõpilaste sundsuunamist riigitööle , kõikides avalikes kohtades suitsetamise keelamist ning rongiliikluse lõpetamist . </s> </p>
<p> <s> Tagajärg - segadus ühiskonnas ja küsimused , kas selline siis ongi see “ uus poliitika ” , et iga minister räägib , mis pähe tuleb . </s> </p>
<p> <s> Praegu on need küll vaid sõnad , aga mis siis , kui teod hakkavad järgnema ? </s> </p>
<p> <s> Ometi pidi ju koalitsioonileping olema läbi aegade kõige põhjalikum . </s> <s> Lepingus , mille koostamisel istusid Rahvusraamatukogus ka Atonen ja Palts , pole eelnimetatud ettepanekutest aga sõnagi . </s> </p>
<p> <s> Ehk peaks peaminister oma võtmeministrid , kellest üks tema esimene asendaja ja teine riigi rahakoti hoidja , korrale kutsuma ? </s> </p>
<p> <s> Eelnenu ei tähenda , nagu poleks poliitikutel õigust isiklikule arvamusele . </s> <s> Ei tähenda sedagi , et mainitud küsimuste üle ei tohi vaielda . </s> <s> Aga iga asja jaoks on oma aeg ja koht . </s> <s> Antud hetkel , kui valitsusliit peaks kogu jõu pühendama riigivankri tegusele käimavedamisele , on Atoneni ja Paltsu mõisamängud lihtsalt kohatud . </s> </p>
<p> <s> Või püütakse nendega tähelepanu mingitelt olulisematelt probleemidelt kõrvale juhtida ? </s> </p>
<p> <s> Üsna sandis olukorras on uues koalitsioonis Rahvaliit , kelle põhiseisukohad Res Publica ja Reformierakonna soolomängijate uitmõtetega kuidagi ei haaku . </s> <s> Tõenäoliselt just Rahvaliidu valijatel tõusevad juuksed peas püsti , kui ministrid pakuvad jälle reisirongiliikluse kaotamist , valdade laialisaatmist ja riigiettevõtete erastamist . </s> </p>
<p> <s> Kui tahetakse neli aastat võimul olla , nagu selgelt lubati , peab valitsus ennast tõestama kui ühtne meeskond . </s> <s> Omavahel vaidlemiseks on paremaid kohti kui leheveerud . </s> <s> Ja näiteks haldusreformi või suurerastamise puhul tasuks õppida eelmiste valitsuste vigadest . </s> </p>
<p> <s> Koosmeele valitsuse kooshoidmiseks ei tohiks olla palju tahta oma ego allutamist ühistele eesmärkidele . </s> <s> Kui minister käitub ministrina , püüab ka tavakodanik senisest enam end riigist hooliva kodanikuna näidata . </s> </p></div3>
        </div2>
        <div2 type="rubriik">
          <head> Maamajandus </head>
          <div3 type="artikkel"><head> Kellest saab Aasta Põllumees 2003 ? </head>
<p> <s> <hi rend="kaldkiri"> 22.04.2003 </hi> </s> </p>
<p> <s> Maaleht koos Eesti Põllumajandus-Kaubanduskojaga jätkab ka tänavu edukamate maaettevõtjate esiletõstmist , et valida Aasta Põllumees 2003. </s> </p>
<p> <s> Tiitel antakse tegevpõllumehele maamajanduse ja maaelu silmapaistva edendamise eest . </s> </p>
<p> <s> Aasta Põllumees peaks olema erialalt kompetentne , arengupotentsiaaliga ettevõtja , kes on ühiskonnas tunnustatud autoriteet ja edendab piirkonna maamajandust loomakasvatuse , taimekasvatuse või aianduse valdkonnas . </s> </p>
<p> <s> Oma kandidaadi võivad esitada liidud , ühingud , seltsid ja omavalitsused . </s> <s> Konkursist võivad osa võtta ka eelmiste aastate kandidaadid . </s> <s> Ettepanekud palume saata Maalehe toimetusse märgusõnaga “ Aasta Põllumees ” . </s> </p>
<p> <s> Ettepaneku esitamisel palume täita vastava ankeedi , mida saab Põllumajandus-Kaubanduskojast , kohalikest taluliitudest , põllumajandustootjate liitudest , samuti Maalehe toimetusest ja ajalehe koduleheküljelt . </s> </p>
<p> <s> Ankeedis tuleks kirja panna kandidaadi andmed , töö ja tulemused . </s> <s> Samuti põhjendus , miks kandidaat väärib Aasta Põllumehe tiitlit . </s> </p>
<p> <s> Kandidaate tutvustame läbi kogu aasta Maalehe veergudel , lõpliku valiku teeb žürii sügisel . </s> </p></div3>
          <div3 type="artikkel"><head> Tarvastu mees jälle esimene külvaja </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Viljandimaa Tarvastu valla Peegi-Kuressaare talu alustas esmaspäeval kartulipanekut ja teisipäeval teraviljakülvi . </s> </p>
<p> <s> Teisipäeval külvas peremees Endel Peek varast otra viiele hektarile . </s> <s> Vakku said ka varase kartuli “ Berber ” ja “ Fresco ” mugulad - mida varasem külv , seda varem saab turule minna ja seda kõrgemat hinda kartulist saab . </s> </p>
<p> <s> Kartulipanemismasina järel põld lausa tolmas . </s> <s> “ Uskumatu , kui kiiresti põllud kuivavad , muld on ilus mure , oodata ei ole enam midagi , ” ütles perenaine Taisi Peek . </s> <s> “ Kartulitele tuleb katteloor peale . </s> <s> Juba eelmisel nädalal panime esimesed kartuleid kile alla . </s> <s> See on küll mullusest kaks nädalat hiljem . ” </s> </p>
<p> <s> Peegi-Kuressaare talu peremees Endel Peek on aastaid olnud kevadel üks varasemaid külvimehi Eestis . </s> <s> Nii alustas ta 1991. aastal teraviljakülvi 13. aprillil ja 2001. aastal koguni 10. aprillil . </s> </p>
<p> <s> Kuigi mõnel aastal on orastele kevadel isegi lund sadanud ja haned põllul matti võtmas käinud , on sügiseks salved ikka ääreni täis . </s> </p>
<p> <s> Talu kavatseb külvata tänavu teravilja 40 hektarile . </s> <s> Saagist on enamik kulunud sigade ja lehmade jõusöödaks . </s> <s> Lisaks senisele 70 hektarile on võimalus ka maad juurde rentida . </s> </p>
<p> <s> Samamoodi kiirustavad maaharimisega teisedki Tarvastu kandi maaharijad , kuid külvata igamehe põllud veel ei kannata . </s> </p>
<p> <s> “ Aeg ja kombed võivad muutuda , aga varane külv pole Viljandimaa põllumehi kunagi alt vedanud , ” ütles kauaaegne maakonna peagronoom Villo Saar . </s> </p></div3>
          <div3 type="artikkel"><head> Maamess näitab lüpsirobotit </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Täna Tartus algaval ja laupäeva pärastlõunani kestval maamessil on firma DeLaval üles seadnud töötava lüpsiroboti - kõrgtehnoloogilise seadme , milles nähakse pööret piimatootmises nii Euroopas kui ka mujal maailmas . </s> </p>
<p> <s> Samuti esmakordselt on külastajatele avatud grillitänav Eesti juhtivate lihatööstustega . </s> </p>
<p> <s> Kokku saab messikeskuses väisata ligi 200 väljapanekut ja harida ennast seminaridel . </s> <s> Lisaks Tartu Näituste messikeskuse sisepinnale on messi tarvis püstitatud kaks telki , avatud üle 25 000 m2 välipinda ning ca 12 ha metsatehnika demonstratsiooni pinda . </s> </p>
<p> <s> Tuntud kaubamärkide esindajate kõrval tutvustavad oma tooteid ka näiteks kultuurmetsamarjade istikute müügiga tegelev Metsa talu , Nopri talumeierei , Nõugaste ja Laheotsa talud . </s> </p>
<p> <s> Messi projektijuhi Aare Looduse sõnul peaksid just messi aianduse ja toitlustusega seotud väljapanekud huvi pakkuma ka linnarahvale . </s> <s> Maamessil 2003 ei välistata ka kohapealset ostuvõimalust . </s> </p>
<p> <s> Maamess 2003 koondab nelja messi : </s> </p>
<p> <s> • XI rahvusvaheline põllumajandusnäitus </s> </p>
<p> <s> • IX rahvusvaheline puidutöötlemis- ja metsandusnäitus </s> </p>
<p> <s> • IX toidumess </s> </p>
<p> <s> • V aiandusnäitus </s> </p>
<p> <s> Lisaks algab reedel kell 11 Põllumajandusülikooli aulas põllumajanduse ja maaelu eurodebatt teemadel “ ELis võib köhida ” , “ Toiduainete hinnatõus on müüt ” ja “ Sinu võimalused , põllumees ” . </s> </p></div3>
        </div2>
        <div2 type="rubriik">
          <head> Tarbija </head>
          <div3 type="artikkel"><head> Kevadeks Eestimaa autoromudest puhtaks </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Juba mitmendat kevadet järjest korraldab EMEX üle Eestimaa heakorrakampaaniat , mille käigus kogub ja utiliseerib elanike autovrakid ning olmemetallijäätmed . </s> </p>
<p> <s> Kampaania sündis elanike soovist puhastada kevadhooajaks oma koduhoovid kõlbmatust prügist ning jäätmetest . </s> <s> Sellega on praeguseks liitunud paljud kohalikud omavalitsused . </s> </p>
<p> <s> Autoregistri andmetel on registris 400 000 autot , neist 300 000 liiklevad teedel . </s> <s> Kasutusel olevate sõiduautode keskmine vanus on kümmekond aastat . </s> <s> Keskmiselt 20 aasta vanused autod kõrvaldatakse liiklusest . </s> </p>
<p> <s> Mullu langes EMEXi andmetel kasutusest välja umbes 10 000 oma aja ära elanud sõiduautot . </s> <s> Mahajäetud autod on keskkonnale ohtlikud , sisaldades palju probleemseid jäätmeid . </s> </p>
<p> <s> Kõik , kes soovivad oma auto elutsükli jäätmekäitleja juures lõpetada , saavad seda teha 15. märtsist alanud ja 15. maini kestva heakorrakampaania käigus . </s> </p>
<p> <s> Tallinna ja Harjumaa inimeste autoromudele või vanametallile tuleb EMEX spetsiaalse masinaga järele . </s> <s> Maakondades tasub helistada lähimasse EMEXi esindusse ning teatada olmemetalli asukoht ja kogus . </s> <s> Vrakid ja muud jäätmed viiakse ära vastavalt võimalustele ja liikumisgraafikule . </s> <s> Äravedu tehakse tasuta . </s> </p>
<p> <s> Võimalus on ka ise toimetada sõiduk lähimasse EMEXi osakonda . </s> <s> Tonni olmemetalli eest makstakse kuni 800 krooni . </s> </p>
<p> <s> <hi rend="rasvane"> Kaido Aettik , EMEXi klienditeenindusjuht </hi> </s> </p></div3>
        </div2>
        <div2 type="rubriik">
          <head> Turg </head>
          <div3 type="artikkel"><head> Vähe kohupiima , vähe lilli </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Lihavõtte eel suurenes turgudel munamüüjate arv . </s> <s> Parim kauplemispäev oli müüjate kinnitusel neljapäev , kui pealinna turgudel suurenes läbimüük kaks korda . </s> <s> Nagu tavaliselt , nõudsid värvimishimulised ostjad rohkem valgeid kui pruune mune . </s> <s> Samas ei olnud turgudel näha lahtise kohupiima müüjate arvu kasvu . </s> <s> Nõmme ja Lõuna turul oli kohal vaid üks müüja , kes pakkus tarbijale pashatooret hinnaga 28.50-30.50 kr/kg . </s> </p>
<p> <s> Tallinna kauplustes küündis kilostes kottides müüdava “ soodsa ” kohupiima hind 36-42.50 kroonini . </s> <s> Ostes poest 400grammise kohupiimatoru , oleks kilohind vaid 31-34 krooni . </s> <s> Kõige soodsam oli aga lahtine kohupiim Jaama ja Keskturul , kus hind püsis 27.50-30 krooni vahel . </s> <s> Talukohupiim on tööstuse omaga ühes hinnas , aga sellest tunduvalt rasvasem . </s> </p>
<p> <s> Samas võib 20% hapukoort osta kohupiimast kaks korda odavamalt hinnaga 13-15 kr/kg . </s> <s> Siit praktiline järeldus : ostke lahjat kohupiima ja maitsestage ohtralt hapukoorega , juhul kui te dieeti ei pea . </s> </p>
<p> <s> Võrreldes mullusega , on vähem lillemüüjaid . </s> <s> Laupäeval küsis Keskturu ainuke võõrasemamüüja plastpotis oleva lille eest 8 krooni . </s> <s> Priimula- ja begooniapoti hind oli 10-15 krooni ringis . </s> <s> Enim pakuti pühade eel Tallinna turgudel pajuurbi hinnaga 5 kr kimp . </s> </p>
<p> <s> Kapsahind küünib Keskturul 10 kroonini , mõnelt turult saab nunnu kätte hinnaga 7.50 kr/kg . </s> <s> Porgandihind on Keskturul 15 krooni ümber , esimeste kodumaiste rediste hind ulatub 30-35 kroonini . </s> <s> Välismaise puu- ja köögivilja müüja Veera ütles , et pühade eel suurenes kurgi , tomati ja paprika müük kümnendiku võrra . </s> <s> Puuviljade läbimüük ei suurenenud . </s> </p>
<p> <s> <hi rend="rasvane"> Jaan Räni </hi> </s> </p></div3>
        </div2>
        <div2 type="rubriik">
          <head> Ilm </head>
          <div3 type="artikkel"><head> Ilmarahvad kevadest </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Kevad maailma rahvaste vanasõnades </hi> </s> </p>
<p> <s> Kevadest on maailma rahvastel rohkesti vanasõnu . </s> <s> Kevad õpetab enam kui raamatud , ütleb taani vanasõna . </s> </p>
<p> <s> <hi rend="rasvane"> Markusepäev ennustab saake </hi> </s> </p>
<p> <s> Euroopa rahvad on palju arvestanud markusepäevaga ( 25. aprill ) , mis näitab kõige eredamalt kevade edasist nägu ja ennustab saake . </s> <s> Markusepäeva hea ilm tõotab head lõikust , usuvad itaallased , bulgaarlased , sakslased , taanlased . </s> </p>
<p> <s> Prantslased ütlevad : kui markusepäeval on selge taevas , saab palju tõuvilja . </s> <s> Itaallased leiavad : kui markusepäeval sajab vihma , saab suvel vähe õunu . </s> </p>
<p> <s> Tähtsaks on peetud ka markusepäevale eelnenud jüripäeva ( 23. aprill ) . </s> <s> On jüripäevani jahedad kevadilmad olnud ega ole müristanud , on loota head suve ( saksa , poola , vene ) . </s> <s> Samuti on vastupidist : aprillikuu müristamine toob hea lõikuse ( rumeenia , tšehhi , ukraina , belgia ) . </s> <s> Bulgaarlased ja serblased ütlevad , et mida rohkem kevadel ja suvel müristab , seda suuremat saaki annab maa . </s> </p>
<p> <s> Poolakad leiavad , et kui volbripäeva ( 1. mai ) ööl sajab , tuleb hea lõikus . </s> <s> Sama kinnitavad sakslased , prantslased , belglased , inglased ja šotlased . </s> <s> Hea suve õnnistuseks peetakse ka külma volbriööd ( eesti , läti , leedu , poola ) . </s> </p>
<p> <s> Vanasõnadest leiab hulganisti erinevaid arusaamisi . </s> <s> Üldiselt on arvatud : kui mai on külm ja juuni vihmane , siis salved ja toobrid on täis ääreni ( eestlased , soomlased , rootslased , taanlased , sakslased ) . </s> </p>
<p> <s> Paljudes maades on vanarahvas tähele pannud : kui kevad varane ( läheb vara soojaks ) , tulevad veel külmad tagasi ja suve lõppu on jahedat oodata . </s> </p>
<p> <s> Tähtsaks on peetud vana- või noorkuud . </s> <s> On tähele pandud , et kuul on iseäralik mõju taime- ja loomakasvatusele . </s> <s> Nii antakse nõu : kartulid pane mulda vanal kuul - noorel kuul pandud kartulitele tuleb hulk tillukesi mugulaid ( eestlased ütlevad “ sada seemet ” ) ja sellest peavad kinni eestlaste kõrval ka lätlased , valgevenelased , belglased jne. </s> </p>
<p> <s> Sakslased arvavad , et noorel kuul külitud viljad kasvatavad raskeid päid , vanal kuul aga juurt . </s> <s> Seda teavad samuti taanlased , hollandlased , prantslased . </s> </p>
<p> <s> Poolakad arvavad nagu jugoslaavlased ja itaallasedki , et noorel kuul võib ainult mägistel aladel vilja külvata , seevastu orgudes teha külve vanal kuul , nagu tegevat baierlased . </s> <s> Prantslased õpetavad , et soodsaim külviaeg on täiskuu ümbruses , mida kaugemale see jääb , seda kehvem saak kasvab . </s> </p>
<p> <s> <hi rend="rasvane"> Kevadel armasta ja külva ! </hi> </s> </p>
<p> <s> Maailmas on palju tarku sõnu kevade kohta . </s> </p>
<p> <s> • Kes kevadel ei pinguta , see talvel ärgu vingugu ! ( valgevene ) </s> </p>
<p> <s> • Kes kevadel muretseb , ei pane tähele kevade rõõme ( flaami ) </s> </p>
<p> <s> • Kevadpäev toidab kogu aastat ( vadja ) </s> </p>
<p> <s> • Pardid teavad kõigist varem , millal kevadel vesi muutub jões soojaks ( hiina ) </s> </p>
<p> <s> • Kõige valjemgi talv kardab kevadet ( leedu ) </s> </p>
<p> <s> • Ainult linnulaulust tasandik haljendama ei löö - vaja on kevadvihma ( laksi ) </s> </p>
<p> <s> • Vili ei kasva külvamata ( karjala ) </s> </p>
<p> <s> • Põllule külvatakse mitte sõnu , vaid seemet ( laksi ) </s> </p>
<p> <s> • Igas seemnes on peidus igatsus elu järele ( ameerika ) </s> </p>
<p> <s> • Nälg õpetab kevadel laisagi tööle ( leedu ) </s> </p>
<p> <s> • Kui leeder õitseb , tuleb kartul maha panna ( taani ) </s> </p>
<p> <s> • Pääsuke alustab kevadist päeva , ööbik lõpetab ( laksi ) </s> </p>
<p> <s> • Kevad on hea molluskite poolest , sügis tindikalade poolest ( korea ) </s> </p>
<p> <s> • Mitte külvata vilja ja oodata saaki on sama , mis naist mitte võttes oodata lapsi ( kasahhi ) </s> </p>
<p> <s> • Kevad avab õiepungad , ütleb inimeselegi : nüüd armasta sinagi ! ( ungari ) </s> </p>
<p> <s> Nii on maailma rahvad kevadet ja elu ses ilmas näinud . </s> <s> Kes ei mõista vanasõnu , see ei mõista midagi , ütlevad hispaanlased . </s> </p>
<p> <s> Küllap nii ka on . </s> <s> Vanasõnad kannavad endas aastatuhandete tarkust . </s> <s> Vanasõna paremaks ei saa teha , kinnitavad sakslased . </s> </p>
<p> <s> <hi rend="rasvane"> Kaleph Jõulu , maailma rahvaste folkloori koguja </hi> </s> </p></div3>
        </div2>
        <div2 type="rubriik">
          <head> Elu </head>
          <div3 type="artikkel"><head> Esimese kosmonaudi viimased sõnad </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Lühike kasv aitas Juri Gagarini kosmosesse , lühike kasv ta ka hukutas - lollide juhuste kaasabil </hi> </s> </p>
<p> <s> Võib alustada aabitsaküsimusega : kes oli esimene kosmonaut/astronaut ? </s> <s> Isegi I klassi jüts vastaks , et see oli Juri Gagarin . </s> <s> Jah , tegelikult ja faktiliselt oli . </s> <s> Kuid rangete reeglite järgi ta seda ometi polnud . </s> </p>
<p> <s> Maailma esimene astronaut oli hoopis ameeriklane Alan Shepard , kes 5. mail 1961 sooritas 15minutise suborbitaalse kosmoselennu ( lendas küll kosmosesse , kuid ei teinud Maale tiiru peale ) . </s> </p>
<p> <s> <hi rend="rasvane"> Loome ja rikume reegleid </hi> </s> </p>
<p> <s> Rahvusvahelised lennundusreeglid näevad ette , et rekordlend registreeritakse juhul , kui lendur ( antud juhul kosmonaut ) stardib Maalt ning maandub ühe ja sellesama lennuriistaga . </s> </p>
<p> <s> Juri Gagarin aga katapulteerus maanduvast kosmosekapslist ca 7 km kõrgusel ja maandus langevarju abil . </s> <s> Langevari pole lennuaparaat , millega ta startis . </s> <s> Selle fakti vaikisid venelased kauaks maha , alles perestroika ajal see avalikustati . </s> </p>
<p> <s> Niisama karmid reeglid kehtivad näiteks ka auto kiiruse rekordi registreerimise kohta . </s> <s> Trassi pikkus on 1 miil , mis tuleb edasi-tagasi läbida ühe tunni jooksul . </s> </p>
<p> <s> Ühe otsa läbimise ajal võib ametliku rekordi ületada kas või kolmekordselt , aga kui tunni sisse ei mahu auto pidurdamine , ümberpööramine ja tagasisõit , siis rekordit lihtsalt ei registreerita . </s> </p>
<p> <s> Nii juhtuski , kui autoga esimest korda ületati helikiirus . </s> </p>
<p> <s> Gagarini kosmoselend oli aga perestroika ajaks juba ametlikult registreeritud , tema prioriteet ülemaailmselt tunnustatud . </s> <s> Keegi seda prioriteeti ei vaidlustanud . </s> </p>
<p> <s> Nii see juba kord on : inimesed loovad reegleid , inimesed neid ka rikuvad . </s> </p>
<p> <s> <hi rend="rasvane"> Mängu tuli suur juhus </hi> </s> </p>
<p> <s> Alguses valiti tagaselja välja 3000 kandidaati . </s> <s> Kriteerium : meessoost ja sõjalendur . </s> <s> Neist sõeluti välja 230. </s> <s> Kriteerium : hea tervis ja puhas ankeet . </s> </p>
<p> <s> Väljavalituile tehti esimene ebamäärane pakkumine hakata uut lennutehnikat katsetama . </s> <s> Pooled keeldusid , kuna ettepanek oli udune . </s> </p>
<p> <s> Järelejäänutest valiti välja 20. </s> <s> Kriteeriumid : rahvus ( venelane vähemalt kolmandast põlvest ) , sotsiaalne päritolu ( hea , kui põlvnevus töölistest või talupoegadest ) , kosmoselennuks sobivad vaimsed ja kehalised eeldused , toimetulek äärmuslikes olukordades , kasv alla keskmise , et mahuks kitsasse kosmosekapslisse . </s> </p>
<p> <s> Gagarin oli ainult 160-162 cm pikk . </s> <s> Selleks et normaalselt lennukit juhtida ja seda ohutult maandada , kandis ta kaasas erilist kõrgenduspatja . </s> <s> See oli üks neist tegureist , mis talle hiljem saatuslikuks sai . </s> </p>
<p> <s> 20 väljavalitut alustasid treeninguid . </s> <s> Mitmesugustel , enamasti tervise põhjustel , langes enamik välja , lõpuks jäi järele kuus kandidaati . </s> </p>
<p> <s> Neile korraldati eksam , mis andis sellise järjestuse : Juri Gagarin , German Titov , Grigori Neljubov , Andrijan Nikolajev , Valeri Bõkovski ja Pavel Popovitš . </s> <s> Esikolmiku eksamitulemused olid peaaegu võrdväärsed . </s> <s> Siin ei arvestatud enam piloteerimisoskusi , need olid Gagarinil küllaltki keskpärased . </s> <s> See oli teine saatuslik tegur . </s> </p>
<p> <s> Järgmised valikukriteeriumid olid kosmosest juba väga kaugel . </s> <s> Asjatundjad märgivad , et kui Gagarin oleks sündinud päev varem , mitte 9. märtsil , siis vaevalt oleks teda valitud . </s> <s> Rahvusvaheline naistepäev ikkagi ! </s> </p>
<p> <s> Titov langes välja oma eesnime German pärast . </s> <s> Liiga saksapärane ! </s> </p>
<p> <s> Neljubov olevat välja langenud seetõttu , et tema perekonnanime tähendus polnud just kõige parem - “ mittearmastav ” või “ mittearmastatu ” . </s> <s> Ütle veel , et nimi ei riku meest . </s> <s> Karjäärile võib nimi küll ületamatu tõkkepuu ette panna . </s> </p>
<p> <s> Muide , venelased panid ka kosmosesse lennutatud krantsidele uued nimed . </s> <s> Näiteks žulkast ( 'sulike' ) sai Snežinka ( 'lumehelbeke' ) , ta käis selle nimega kolm korda kosmoses . </s> </p>
<p> <s> Lõpliku valiku tegi peakonstruktor Sergei Koroljov , kellele meeldis Gagarini fotogeenilisus , alatine õrn naeratus ( see oli tegelikult kaasa sündinud , huulte kuju oli juba selline ) ja säravsinised silmad . </s> <s> Kreml soostus sellise valikuga . </s> </p>
<p> <s> Tuntud Vene katselendur ja kosmonautide juhendaja Mark Gallai on öelnud : “ Juri Gagarin valiti välja kõige mõistusevastasemal viisil . ” </s> </p>
<p> <s> Suur juhus oli oma esimese töö teinud , ehkki valikus oli oma loogika . </s> </p>
<p> <s> <hi rend="rasvane"> Naina valik </hi> </s> </p>
<p> <s> Pärast kosmoselendu anti Gagarinile 15 000 rubla ( tol ajal sai selle eest osta neli sõiduautot Volga ) , 80m² korter , mööbligarnituur Belgrad ( magamistuba , köök , kabinet ) , sõiduauto Volga , merekaater ja sportauto Peugeot . </s> </p>
<p> <s> Kõikide sõiduvahendite numbrimärkidel oli 0001. </s> <s> Ikkagi esimene inimene kosmoses , sellele lisaks ülemaailmne kuulsus , mida ei kaalu üles ka kogu maailma rahahunnikud . </s> <s> “ Tähepoisist ” sai superstaar . </s> </p>
<p> <s> Aga ajal , mil Gagarin õppis Orenburgi lennukoolis , oli ta saanud ühel tantsuõhtul tuttavaks noore tütarlapsega , kelle nimeks Naina . </s> <s> Kuramaaž ei edenenud , tütarlaps ei võtnud vedu . </s> </p>
<p> <s> Mõni aeg hiljem nentis Naina : “ Näete nüüd , oleksin võinud saada kosmosekangelase naiseks , aga mehele läksin hoopis ehitajale . ” </s> <s> Ehitaja nimi oli Boriss Jeltsin . </s> </p>
<p> <s> Ütle nüüd , mis on siis etem , kas olla maailmakuulsa kosmosestaari lesk või veel elava Venemaa esimese presidendi , ehkki praeguse ekspresidendi abikaasa ? </s> </p>
<p> <s> <hi rend="rasvane"> Vene korralagedus </hi> </s> </p>
<p> <s> Gagarin lendas oma viimast lendu tagasi lennuvälja suunas . </s> <s> Madallennul . </s> <s> Ilm oli sombune , nähtavus halb . </s> </p>
<p> <s> Ja äkki ilmus ei tea kust otse tema lennuki poole tormav hävitaja MIG-21 . </s> </p>
<p> <s> Selles lennukoridoris ei oleks tohtinud olla ühtegi teist lennukit , aga oli . </s> <s> Tüüpiline vene korralagedus . </s> <s> Loll juhus . </s> <s> Et kokkupõrget vältida , juhtis Gagarin oma lennuki järsult pikeesse ( kogenud lendur sellist manöövrit madallennul ei teeks ) , lennuk sattus pöörisesse . </s> </p>
<p> <s> Kokkupõrge maaga , võimas tulekahju . </s> <s> Kremli müüri maetakse lenduri saabastes säilinud jalgade tuhk . </s> </p>
<p> <s> Ametlik versioon loetleb katastroofi asjaolusid , kuid märkimata jäid Gagarini keskpärased piloodioskused ja tõsiasi , et sel saatuslikul lennul polnud Gagarinil kaasas kõrgenduspatja . </s> <s> Seda patja tal lihtsalt enam ei olnud . </s> <s> Seda polnud vaja . </s> </p>
<p> <s> Kuid endised polgukaaslased väidavad , et selle padjata ei suutnud Gagarin lennukit ohutult maandada isegi rutiinsete treeninglendude ajal , rääkimata ekstreemolukorrast . </s> </p>
<p> <s> Lühike kasv aitas Gagarini kosmosesse , lühike kasv ta ka hukutas . </s> <s> Lollide juhuste kaasabil . </s> </p>
<p> <s> <hi rend="rasvane"> Tähendusrikas ropendus </hi> </s> </p>
<p> <s> Tavaline venekeelne sõna pojehali oli viimane , mis tuli Gagarini huulilt hetk enne raketi starti . </s> <s> See sõna sai maailmakuulsaks . </s> <s> Ent vähesed teavad , mis oli tema viimane sõna . </s> </p>
<p> <s> Moskva õpingute ajal viis juhus mind kokku lennundusala spetsialistidega , kes olid uurinud ka Gagariniga seotud katastroofi . </s> <s> Nad rääkisid , et lennuki musta kasti lindil oli selgesti kuulda Gagarini häälega öeldud pizdets , seejärel raksatus ja siis ... suur vaikus . </s> </p>
<p> <s> See lint oli tol ajal rangelt salastatud . </s> <s> Võimalik , et on tänaseni . </s> <s> Vaevalt et ametnikud söandaksid seda ropendust eetrisse lasta . </s> <s> Ent huvitavam on muu . </s> </p>
<p> <s> Tol ajal võtsin ma seda väljendit kui tavalist ebatsensuurset sõnakõlksu , sest venelaste igapäevane suhtlemiskeel lausa kubiseb taolistest ropendustest . </s> <s> Hiljem , olles tutvunud kulturoloogilise kirjandusega , mõistsin , et sellel ropendusel on sügavam tähendus . </s> </p>
<p> <s> Tuleb välja , et pea kõikides etno-kultuurides on naiste suguriistaga seotud vandumised tähistanud millegi lõppu , millegi või kellegi lõplikku mahakandmist . </s> <s> Sellised ropendused olid kõige vängemad ja räigemad . </s> </p>
<p> <s> Kui keegi saadeti tagasi sinna , kust ta kord ilmale tuli , siis tähendas see inimese mahakandmist inimeste nimekirjast . </s> </p>
<p> <s> Tuleb välja , et vene ropendamiskultuuris on tänaseni säilinud ropenduse pizdets sajanditevanune tähendus . </s> <s> Nii et Gagarini viimane sõna hetk enne hävitavat kokkupõrget maaga oli omal kohal : “ Surm on silme ees ... </s> <s> Täitsa lõpp ! ” </s> </p>
<p> <s> Huvitavad on ka need sõnad , millega 12. IV 1961 emakesel Maal maailma esimest kosmonauti vastu võeti . </s> <s> 15 km Volgast itta seisis raketidivisjoni nr 40218 valvepostil jefreitor A. Sopeltsev , kes , binokkel käes , jälgis taevast . </s> <s> Selline käsk oli tulnud juba eelmisel päeval . </s> </p>
<p> <s> Äkki ta märkaski alla tulevat langevarjurit . </s> <s> Jefreitor mõtles , et tegu võib olla Ameerika spiooniga . </s> <s> Aastatagune juhtum Sverdlovski lähistel alla tulistatud USA lendurist Powersist oli tal veel hästi meeles . </s> </p>
<p> <s> Sopeltsev jooksis maandunud lenduri juurde , tõstis laskevalmis automaadi ja käratas : “ Teie dokumendid ! ” </s> </p>
<p> <s> Vaat mis võib juhtuda , kui käid ülemuste teadmata hüppes , olgu või kosmoses , mis sest , et inimkonna ajaloos esimest korda . </s> </p>
<p> <s> Aga selline juba kord on see Venemaa ! </s> </p>
<p> <s> <hi rend="rasvane"> Leonti Kährik </hi> </s> </p></div3>
          <div3 type="artikkel"><head> Ateena ühendas Eesti Euroopaga </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Eesti on Euroopa Liiduga ühendatud olnud pool tundi kauem kui Läti ja Leedu . </hi> </s> <hi rend="rasvane"> <s> Eelmisel kolmapäeval , 16. aprillil kell 15.55 kirjutasid Euroopa Liiduga ühinemise lepingule Eesti Vabariigi nimel alla president Arnold Rüütel ja välisminister Kristiina Ojuland . </s> <s> Täna on see juba ajalugu </s> </hi> </p>
<p> <s> President Arnold Rüütel sõitis Ateenasse teisipäeva varahommikul . </s> <s> Kui enamjaolt kõik Euroopa riigipead lendavad sellisel puhul eralennukiga , siis Eesti delegatsioon eesotsas presidendiga sõitis reisilennukiga marsruudil Tallinn-Kopenhaagen-Ateena . </s> <s> Vaid selle vahega , et koos välisminister Kristiina Ojulandiga istus president äriklassis . </s> </p>
<p> <s> ELi eesistujamaa Kreeka pakkus võimalust , et allkirjastamise tseremooniale saabuva riigi delegatsiooni suurus võiks olla 20 liiget . </s> <s> Eesti omasse kuulus 17. </s> </p>
<p> <s> Teiste hulgas olid pealäbirääkija Alar Streimann ja valitsuse esindaja Euroopa tuleviku konvendis Henrik Hololei . </s> <s> Brüsselist oli Ateenasse sõitnud suursaadik Väino Reinart . </s> </p>
<p> <s> Näiteks Ungaris käis väga tihe võitlus , kes saavad õiguse Ateenasse sõita . </s> <s> Kaasatud olid viimase kümnendi presidendid , peaministrid ja tänase Ungari olulisemate poliitiliste parteide juhid . </s> </p>
<p> <s> <hi rend="rasvane"> Väikeriigid valmistusid ette </hi> </s> </p>
<p> <s> Kolmapäeva esimene üritus on kõikide maade riigipeade ja valitsusjuhtide kohtumine Euroopa tuleviku teemal . </s> <s> President Rüütli päev algab kaunis varakult - Zappeioni konverentsikeskusse oodatakse Euroopa auväärset seltskonda ajavahemikus kl 8.30-9.20. </s> </p>
<p> <s> Esmalt saabuvad 14 liikmesriigi ja 10 liituva riigi juhid . </s> <s> Kreeka kui eesistujamaa peaminister Konstantinos Simitis kätleb kõiki Zappeioni jõudvaid riike . </s> <s> Protokolli järgi käib see tähestikulises järjekorras . </s> </p>
<p> <s> Viis minutit hiljem saabuvad Euroopa Tuleviku Konvendi esimees prantslane Valéry Giscard d'Estaing ja Euroopa Parlamendi esimees iirlane Pat Cox . </s> </p>
<p> <s> Pool tundi toimub 626 rahvasaadikut esindava Europarlamendi esimehe Coxi kohtumine Euroopa liidritega , mis sujuvalt läheb Euroopa Ülemkogu mitteametlikuks istungiks . </s> <s> Põhiettekande teeb Giscard d'Estaing . </s> </p>
<p> <s> Kulisside taga oletatakse , et ennekõike räägivad suurriigid lihtsalt aja täis . </s> <s> Aega on kaks tundi : kl 10-12. </s> <s> Loomulikult on protokolli järgi ette nähtud kõikide presidentide-peaministrite esinemine , aga tegelikult võib selline seis kujuneda väikeriikide kahjuks . </s> <s> Seda enam nüüd , kus institutsionaalne reform ehk võimu jagamise küsimus on muutnud suur- ja väikeriikide suhted üsna pingeliseks . </s> </p>
<p> <s> Väikeriigid on aga varahommikusel eelkohtumisel omavahel kokku leppinud strateegia ja taktika , kuidas oma huvid ikkagi kõva ja selge häälega välja öelda . </s> <s> Nemad on kindlad oma peamehe , Luksemburgi peaministri esinemises . </s> <s> Liitujatest on peale Poola ju kõik väikeriigid . </s> </p>
<p> <s> Nagu varem Lennart Merist , arvatakse nüüd andekast ja särava intelligentsiga poliitikust Jean-Claude Junckerist , kelle kodumaal elab </s> </p>
<p> <s> 450 000 inimest , et mees esindab suurriiki . </s> </p>
<p> <s> Juncker võtab sõna vähemalt 20 riigi poolt ja teatab , et liikmesriikide kõrgeim organ ehk liikmesriikide liidrite ülemkogu ei vaja presidenti ja et iga liikmesriik , olgu suur või väike , vajab Euroopa Komisjonis ühte oma volinikku . </s> </p>
<p> <s> Mitme riigi meelest on vaja , maksku mis maksab , konvendi tööga jõuda lõpusirgele juunis . </s> <s> Eesti president räägib vastupidi , et tähtis pole mitte niivõrd kramplikult tähtajast kinni hoida , kui jõuda kvaliteetse ja kõiki riike rahuldava lõpptulemuseni . </s> <s> Võtku see aega mis võtab . </s> </p>
<p> <s> Rüütel lisab , et pärast konvendi töö lõppemist ehk Euroopa Liidu põhiseadusliku aluslepingu väljatöötamist ei tohi sellele järgnevast valitsustevahelisest konverentsist kõrvale jääda mitte ükski . </s> <s> See tähendab , et kõik 25 riiki osalevad võrdväärselt . </s> <s> Mis tähendab , et kõik on hääleõigusega . </s> </p>
<p> <s> Kiirustamist kannustavad riigid näeksid hea meelega , et valitsustevahelise konverentsi töös ei oleks 10 liitujal hääleõigust , ehk katsuvad nii väikeriike kõrvale tõrjudes kaalukaussi suurriikide kasuks kallutada . </s> </p>
<p> <s> Konvendi esimees Giscard d'Estaing tsiteerib oma kokkuvõtvas esinemises Arnold Rüütli mõtet , et mitte ajaraamistik pole tähtis , vaid Euroopa Liidu põhiseadusliku aluslepingu kvaliteet . </s> <s> Teisi riigipäid ta ei tsiteeri . </s> </p>
<p> <s> Kell on 12.10. </s> <s> Vestlen põgusalt EK laienemisvoliniku Günter Verheu-geniga , tema ühel , mina teisel pool tarandikku . </s> <s> ELi Ülemkogu mängureeglid lubavad ajakirjanikul liikuda vaid teatud kohtades . </s> <s> Küsin , millal ta Eestit külastab . </s> <s> Kolme nädala eest Brüsselis Maalehele antud usutluse järel arvas ta , et tuleks suvel Eestisse . </s> <s> Nüüd on Verheugen kindel , et septembri esimesel nädalal . </s> </p>
<p> <s> <hi rend="rasvane"> Olümpiakülast konverentsikeskuseks </hi> </s> </p>
<p> <s> Lõunasöök riigipeadele ning pea- ja välisministritele . </s> <s> Delegatsioonid on palutud rootsi lauda . </s> <s> Istun Zappeioni konverentsikeskuse kõrval vabaõhukohvikus . </s> <s> Esmalt valitud lauda mind ei lastud . </s> <s> Parim vaade Akropolile . </s> <s> Reserveeritud . </s> <s> Silm eraldab snaipereid paaril katusel . </s> </p>
<p> <s> Joon kohvi ja mõtlen 115 aastat tagasi ehitatud Zappeionile . </s> <s> Et see siis oligi esimene olümpiaküla aastal 1896. </s> <s> Et selles hoones kirjutas 24 aastat tagasi Kreeka alla Euroopa Ühendusega ühinemise lepingule . </s> <s> Et Zappeioni ees lehvivate lippude hulgas paikneb Eesti sinimustvalge kui võrdne võrdsete hulgas . </s> </p>
<p> <s> Silmitsen kohvikusse kogunejaid . </s> <s> Saan aru , et siin läheb põnevaks . </s> <s> Kohviku keskpaigas märkan suurt laudkonda , keskel Jean-Claude Juncker . </s> <s> Mulle lähemal on istet võtnud Austria kantsler Wolfgang Schüssel koos ülipidulikku türkiissinisesse kuldsete kaunistustega toorsiidi riietunud välisministri Benita Ferrero-Waldneriga . </s> </p>
<p> <s> <hi rend="rasvane"> Euroopa jõujooned välikohvikus </hi> </s> </p>
<p> <s> Ühtäkki tekib väike elevus . </s> <s> Minust kahe meetri kaugusel kinni pandud lauda tulevad sakslased . </s> <s> Neist tähtsaim kantsler Gerhard Schröder . </s> <s> Me naeratame vastastikku ja tervitame sõbralikult . </s> </p>
<p> <s> Tuleb tunnistada , et Schröderiga pole ma elus intervjuud teinud , küll aga kohe saabuva Joschka Fischeriga . </s> <s> Aga tema mind erinevalt kantslerist ei tervita . </s> <s> Välisminister on pidanud oma ameti jooksul andma tuhandeid intervjuusid . </s> <s> Kõiki ajakirjanikke ei suuda meeles pidada ükski poliitik . </s> </p>
<p> <s> Schröder võtab kuue seljast , lauale tuuakse klaas valget veini . </s> <s> Vaatan teda . </s> <s> Päevitunud pale , mis eriti hästi tuleb esile lumivalge pisut kortsunud särgi taustal . </s> <s> Laia punavalgemusta triibuga lips . </s> <s> Kastanpruunid juuksed . </s> <s> On küll väga seda moodi , et värvitud . </s> <s> Vist ikka ei ole . </s> <s> Schröder on šarmantne . </s> <s> Ilmselt karismaatiline . </s> <s> Mitte väga pikka kasvu . </s> </p>
<p> <s> Schröder läidab sigari . </s> <s> Kusjuures tuld ei paku keegi . </s> <s> Tunneb ilmselgelt mõnu päikesest , veinist , sigarist ja lihtsalt niisama olemisest . </s> <s> Fischer seevastu on mureliku näoga . </s> <s> Pakub Schröderile pabereid lugeda . </s> <s> Too võtab need vastu ilma erilise entusiasmita . </s> </p>
<p> <s> Eemal seisavad EK president Romano Prodi ja laienemisvolinik Verheugen . </s> <s> Jutlevad . </s> <s> Samamoodi püstijalu jutlevad Belgia peaminister Guy Verhofstadt ja välisminister Louis Michel . </s> </p>
<p> <s> Kusagil rahva hulgas märkan Rüütlit kantseleidirektor Tarmo Männi juurde minemas . </s> <s> Paavo Lipponeni seismas . </s> <s> Repše askeldab ringi . </s> <s> Vaira Vike-Freiberga ikka oma sätitud juuksurisoenguga . </s> </p>
<p> <s> Uus ja vana Euroopa peo peal . </s> <s> Õukond . </s> <s> Ehkki ei tea , kes on demokraatlikus Euroopas kuningas . </s> <s> Euroopa mootoriks öeldakse olevat Prantsusmaa ja Saksamaa . </s> <s> Emb-kumb . </s> </p>
<p> <s> Millegipärast heidan pilgu paremale . </s> <s> Kohvikusse on saabunud Jacques Chirac . </s> <s> Vaatab otsivalt ringi . </s> <s> Sakslased ei tee teda märkama . </s> <s> Ei kutsu oma lauda . </s> <s> Prantsusmaa panustab hoopis Luksemburgile . </s> <s> Chirac marsib naeratuse saatel Junckeri juurde . </s> <s> Hetk hiljem on need kaks eraldunud ülejäänud laudkonnast . </s> </p>
<p> <s> Chirac ei olegi nii pikka kasvu , nagu arvata võib , ja Juncker nii lühikest . </s> <s> Tegelikult on Chirac õige veidi Junckerist suurem . </s> <s> Näen , kuidas Chirac talle omase kätega rääkimise teel püüab Junckerile midagi selgeks teha . </s> <s> Juncker kuulab , aga kehakeel annab tunnistust , et ega ta Chiraci mõtteid päris omaks võta . </s> </p>
<p> <s> Järsku on Chirac minust paremale jääva laua juures , kus on kohad sisse võtnud Slovakkia või Sloveenia pressi esindajad . </s> <s> Ühel kilekott Miele pesumasinate reklaamiga . </s> <s> Chirac palub luba võtta tühjalt seisva tooli . </s> <s> Saab loa . </s> <s> Tuleb oma tooliga kõikevõitva naeratuse saatel Schröderi lauda . </s> <s> Nagu imeväel on kohemaid kohal tõlgid . </s> </p>
<p> <s> Samamoodi on järsku sakslaste lauas oma presidendi kõrval ka Prantsuse peaminister Jean-Pierre Raffarin ja välisminister Dominique de Villepin , kes sarnaselt Schröderiga võtab pintsaku seljast . </s> </p>
<p> <s> Saksa-Prantsuse mitteametlik vestlus kestab kuus minutit . </s> <s> Siis Schröder tõuseb , paneb pintsaku selga ja lahkub . </s> <s> Ei anna intervjuud ega lase end fotografeerida . </s> <s> Chirac seevastu lubab end ühe naisajakirjanikuga jäädvustada . </s> <s> Silme ees rullunud pildi järgi saan aru , kes on hetkel n-ö number üks Euroopas . </s> <s> Kell on 15.02. </s> </p>
<p> <s> <hi rend="rasvane"> Euroliidu kakskümmend keelt </hi> </s> </p>
<p> <s> Oleme Attalose Stoas antiiksel agoraal . </s> <s> Stoa oli tänapäeva mõistes butiikidest koosnev kaubamaja . </s> <s> Stoa tagaseinas paiknes 21 kauplust , ees aga asub sammaskäik , mida antiikajal kasutati jalutamiseks , uudiste edastamiseks ja ka keelepeksuks . </s> </p>
<p> <s> Attalose Stoa ehitas kuningas Attalose ja kuninganna Apollonise poeg ning Pergamoni kuningas Attalos 150 aastat enne Kristuse sündi . </s> <s> Kuna Attalos õppis Ateenas , siis kuningaks saades pidas ta vajalikuks teha oma alma materi linnale kingitus . </s> </p>
<p> <s> Kava kohaselt peaks tseremoonia algama 15.15. </s> <s> Ajast ollakse maas paarkümmend minutit . </s> <s> Ühinemislepingu allkirjastamise tseremoonia toimub stoas ehk sammaskäigus . </s> </p>
<p> <s> Tagaseinas , mille taga paiknesid vanaaja ärid , on täna , 16. aprillil ELi liikmesriikide ja liituvate riikide lipud . </s> <s> Lippude ees istuvad presidendid või kuningriikide puhul peaministrid . </s> <s> Rüütli vasakul käel istub Chirac . </s> <s> Mõlema riigi välisministrid ja Prantsusmaa peaminister istuvad saalis näoga lippude ja allakirjutamislaua poole . </s> </p>
<p> <s> Tseremoonia on pidulik . </s> <s> Pressisaalist suure ekraani abil sündmust jälgides võib täheldada , et riigipeade hulgas valitseb kõrgendatud meeleolu . </s> <s> Kõigepealt saab sõna Kreeka kui eesistujamaa president Konstantinos Simitis . </s> <s> Igale riigile on sõnavõtuks ette nähtud 3 minutit . </s> <s> See tähendab , et kuuendana ehk ca 20 minutit pärast tseremoonia algust esineb Arnold Rüütel . </s> </p>
<p> <s> Kõik räägivad emakeeles . </s> <s> ELi liikmesriikidel on 11 ametliku keelt , liituvatel riikidel üheksa , niisiis peaks tseremoonial kõlama 20 keelt . </s> <s> On üks erand . </s> <s> Neljandana sõna võttev Taani peaminister Anders Fogh Rasmussen räägib inglise keeles . </s> <s> Esialgu paneb see imestama , aga siis on arusaadav , miks . </s> <s> Et meedia saaks sõnumi kiiresti ja vaevata kätte . </s> </p>
<p> <s> Sõnum on palav tervitus liituvate riikide rahvastele , kellega Taani tahab teha ELis koostööd kui võrdsete partneritega . </s> <s> Rasmussen ei unusta alla kriipsutamast Ungari ülestõusu 1956 , Praha kevadet 1968 , Poola Solidaarsust 1980 , Eesti-Läti-Leedu inimketti 1989 ega idasakslaste vastupanuliikumist enne Berliini müüri langemist . </s> </p>
<p> <s> Enamasti kriipsutavad presidendid oma sõnavõttudes alla ühinemislepingu ajaloolisust ja Ateena sümboolsust . </s> <s> Esimesel juhul on kuulda teemat variatsioonidega rahumeelsest Euroopa taasühendamisest . </s> <s> Teisel juhul mõistagi Antiik-Ateenast , kus vanad kreeklased panid aluse rahvavõimule ehk demokraatiale . </s> </p>
<p> <s> Paljud liituvate riikide liidrid tänavad kannatlikkuse eest ka oma rahvast . </s> <s> Balti riikidest märkab seda teha Leedu president Rolandas Paksas . </s> </p>
<p> <s> <hi rend="rasvane"> Eesti lihtne sõnum </hi> </s> </p>
<p> <s> 15.52 kuulutatakse välja , et sõna saab Eesti Vabariigi president Arnold Rüütel . </s> <s> Meie sõnum on lihtne : Eesti on veendunud , et Euroopa Liit aitab tugevdada eesti kultuuri ja rahvuslikku identiteeti ning et väikeriik Eesti tahab koos teiste väikeriikidega liidus otsuseid langetada võrdväärselt suurriikidega . </s> <s> Veel lubab Rüütel Euroopale , et 14. septembri rahvahääletusel tuleb eestlaste poolt heakskiit Euroopa Liidule . </s> </p>
<p> <s> 15.55 annavad president ja presidendi kõne lõpuks laua juurde jõudnud välisminister Kristiina Ojuland oma allkirjad kahte paksu raamatusse . </s> <s> Üks neist kujutab endast Euroopa Liiduga ühinemise lepingut ja teine lõppakti . </s> </p>
<p> <s> Kahe eestlase kaks allkirja . </s> <s> Eri põlvkonnad , üks siht . </s> <s> Eelmise sajandi pürgimus : olgem eestlased , saagem eurooplasteks . </s> <s> Aplaus , mille vaibudes on allkirjastamishetk juba ajalugu . </s> <s> Nii nagu Euroopa , nõnda ka Eesti XXI sajandi ajalugu . </s> </p>
<p> <s> Ühinemisleping koos lõppaktiga deponeeritakse Roomas . </s> <s> Itaalia valitsus teeb neist koopia kõigile 25-le Euroopa Liidu riigile . </s> </p>
<p> * * * </p>
<p> <s> Järgmisel päeval , vahetult enne ärasõitu istutavad Arnold Rüütel ja Kristiina Ojuland Attalose Stoa lähedale Eesti nimel oliivipuu , nagu ka teised riigi- ja valitsusjuhid ning välisministrid . </s> <s> See puu jääb mäletama 2003. aasta aprilli ja teab sellest rääkida ka tuhat aastat hiljem . </s> <s> Oliivipuu elab veel kauem kui tamm . </s> </p>
<p> <s> <hi rend="rasvane"> Marianne Mikko , Ateena , 16.-17. aprill 2003 </hi> </s> </p>
<p> <s> <hi rend="rasvane"> Austria kantsler Wolfgang Schüssel : </hi> </s> </p>
<p> <s> Kui te küsite , mis on Eesti tulevik Euroopa Liidus , siis see ei ole tulevik , see on olevik . </s> <s> Te olete Euroopa Liidus , teile on kõik teed valla . </s> </p>
<p> <s> <hi rend="rasvane"> Ometi ei lase te Eesti inimesi Austria tööturule . </hi> </s> </p>
<p> <s> Tulge pealegi . </s> <s> Me ei takista teid . </s> </p>
<p> <s> <hi rend="rasvane"> Soome peaminister Paavo Lipponen : </hi> </s> </p>
<p> <s> Väikeriigid võivad mõjutada Euroopa Liidu poliitikat . </s> <s> Seda juhul , kui nad järgivad teatud põhimõtteid ja kui nad sarnaselt suurriikidega teevad omavahel tihedat koostööd . </s> <s> Soome ja teiste Euroopa Liidu praeguste väikeriikide tegevus annab sellest selget tunnistust . </s> </p>
<p> <s> Meie mõju on tunda julgeoleku- , sise- ning õiguspoliitika , rääkimata nn Põhja dimensiooni väljakujundamise puhul . </s> <s> Nii et väikeriigid peavad tunnetama , et nad on tõesti sama head kui suurriigid . </s> <s> Ja väikeriikide asi on mitte lasta suurriikidel koondada võimu enda kätte . </s> <s> Väikeriigid peavad ennast maksma panema . </s> </p>
<p> <s> <hi rend="rasvane"> Mida Eesti peale väikeriikide solidaarsuse veel Euroopa Liidule annab ? </hi> </s> </p>
<p> <s> Eesti on hea näide sellest , kuidas üks riik võib tõesti kiiresti areneda . </s> <s> Teil on väga tugev teaduspotentsiaal , teie majandus , kui mõelda rahapoliitikale , on hästi edenenud , teil on tugev kultuuriline taust . </s> <s> Pean ausalt tunnistama , et ma imetlen teid . </s> <s> Eestil on oma roll Euroopa Liidus mängida . </s> </p>
<p> <s> <hi rend="rasvane"> Läti peaminister Einars Repše : </hi> </s> </p>
<p> <s> Balti riigid on tulnud tagasi sinna , kuhu nad on kuulunud . </s> <s> Me olime Euroopast eraldatud . </s> <s> Meist saavad lähitulevikus ühed kiiremini edasi liikuvad riigid Euroopa Liidus . </s> </p>
<p> <s> <hi rend="rasvane"> Kas te tahaksite eestlasele tänase päevaga seoses midagi erilist ütelda ? </hi> </s> </p>
<p> <s> Elagu Eesti ! </s> <s> Ja meie kõik Euroopa Liidus ! </s> </p>
<p> <s> <hi rend="rasvane"> Ungari ekspeaminister Viktor Orban : </hi> </s> </p>
<p> <s> Täna on ajalooline päev . </s> <s> Fikseerigem see hetk ja vaadakem tulevikku . </s> <s> See tulevik kuulub meie rahvastele . </s> <s> Me tahame , et Euroopa Liit ja Ungari oleksid üksmeeles . </s> <s> Ungari kaitseb oma rahvuslikke huvisid Euroopa Liidu liikmena paremini kui Euroopa Liidust väljaspool . </s> </p>
<p> <s> <hi rend="rasvane"> Kas teie meelest on Ungari tulevik pilvitu ? </hi> </s> </p>
<p> <s> Pilved on taevalaotuse loomulik osa . </s> <s> Meil on Euroopa Liiduga mitmed otsad lahtised . </s> <s> Pilvitu pole seis põllumajanduse , kaubanduse ja tööjõu vaba liikumise osas . </s> <s> Nii et pilvi jagub . </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> Prügimägi teatrilaval </head>
<p> <s> Mihkel Ulman on öelnud , et sai tõuke oma prügimäeelanikest rääkiva näidendi “ Kajakamägi ” kirjutamiseks Maksim Gorki näidendist “ Põhjas ” . </s> </p>
<p> <s> Olen isegi tabanud end samale näidendile mõtlemas , kui olen jälginud Tallinnas Balti jaama ümbruses liikuvaid ja pinkidel magavaid prükkareid . </s> <s> Kuid kaheldes , kas nende tegelaste põhjal oleks tänapäevase “ Põhjas ” kirjutamine üldse võimalik . </s> </p>
<p> <s> <hi rend="rasvane"> Prükkar , see ei kõla uhkelt ! </hi> </s> </p>
<p> <s> Vaadates neid tursunud nägude , nüristunud olemise ja tühja pilguga inimvaresid , ei teki kahtlustki , et sellise armetu välise vormi taga võiks olla veel isiksust säilinud . </s> <s> Raske uskuda , et kas või mõni neist võiks Gorki Satini kombel hüüda , olgu siis pateetiliselt või sarkastiliselt : “ Inimene , see kõlab uhkelt ! ” </s> </p>
<p> <s> Gorki näidendis oli neil põhjakäinud inimestel katus pea kohal ja mõni neist nokitses käsitöölise kombel veel töödki teha . </s> <s> Oma olukorda tajusid nad traagilisena . </s> </p>
<p> <s> “ Kajakamäe ” autori pädevust aine tundmisel ei saa kahtluse alla seada . </s> <s> Ulman on käinud tutvumas ühe väikese prügimäe elanikega ning seetõttu on tal oma näidendi kirjutamisel asjatundjate arvamus käepärast võtta . </s> </p>
<p> <s> Selgub , et tänase Eesti vastav seltskond on oma eluga rahul . </s> <s> Nad on vaat et õnnelikudki . </s> <s> Need inimesed kardavad vaid prügimägede senisel kujul kaotamist . </s> </p>
<p> <s> Näidendi kirjutamine osutus autori sõnul siiski väga raskeks . </s> <s> Küllap osutas materjal visa vastupanu - pole ju kerge prügimäe eluga seoses mingit läbivat lugu välja mõelda . </s> </p>
<p> <s> Nii on dramaturg , nähtavasti ka lavastaja nõuandel , loobunud prügimäe elu dokumentaalset laadi kujutamisest ning lisanud sinna uue tasandi loomise nimel uusi komponente . </s> </p>
<p> <s> Näiteks , prügimäele tuleb aastaks elama ja sealsest elust näidendit kirjutama kirjanik . </s> <s> Ringi liigub ja suhtleb prügiinimestega paavst Johannes Paulus II . </s> <s> On üks eurobeib , kes tahab kirjaniku käsikirja varastada , ja ka keegi paavsti koeraks nimetatud , kõvakübarat ja frakki kandev olend ( algvariandis nimetati teda euroametnikuks ) . </s> </p>
<p> <s> Kõik see ei tähenda , et näidendis prükkarite olmeelu ei näegi . </s> <s> Näeb kaklust varastatud traadijupi pärast , kauplemist prügimäelt leitud asjadega ning raudahjul söögi keetmist . </s> </p>
<p> <s> <hi rend="rasvane"> Kuulavad lugusid </hi> </s> </p>
<p> <s> Kirjaniku ja paavsti ülesandeks on ära kuulata kohalike asukate jutustatud lugusid . </s> <s> Sealt ehk algabki näidendi/lavastuse esimene küsitavus : jutustatud lood pole huvitavad kuulata - ei oskagi öelda , kas rohkem kirjapandud materjali või lavalise esituse tõttu . </s> </p>
<p> <s> Millegipärast on Merle Karusoo dokumentaallavastustes räägitavad lood alati vägagi pingsalt kuulatavad . </s> <s> Ei usu , et vaid nende dokumentaalse tausta tõttu . </s> </p>
<p> <s> “ Kajakamäes ” on tõsieluliselt kujutatu segunenud kujuteldava ja veidraga . </s> <s> Hendrik Toompere on oma lavastuses materjali veelgi kallutanud veidruse , farsilikkuse ja kaose suunas . </s> <s> Samas ei ole näitlejail kujude veidrusele vaatamata eriti midagi hõisata . </s> <s> Materjali plastiliste karakterite voolimiseks lihtsalt napib . </s> </p>
<p> <s> Midagi ligilähedastki neile koloriitsetele kujudele , keda oleme näinud omaaegsetes “ Põhjas ” lavastustes , “ Kajakamäes ” pole . </s> </p>
<p> <s> Idee viia kokku kaks vastandlikku nähtust - ühiskonna madalaimal ja kõrgeimal astmel olijad - on ju iseenesest intrigeeriv . </s> <s> Et mis näo need euroinimesed ikka teeksid , kui meie vilka eluga prügimäele satuksid ! </s> </p>
<p> <s> Kuid nende kahe tasandi integreerimine , siit kindlasuunalise sõnumi väljatoomine on osutunud nii dramaturgile kui ka lavastajale raskeks pähkliks . </s> </p>
<p> <s> Prükkarite kooselu paavsti ja kirjanikuga vajanuks ilmselt mingit leidlikumat , ideerikkamat lavalist lahendust . </s> </p>
<p> <s> Ulman on öelnud , et vastupidi tavakodanikele , kes püüavad oma elu maksimaalselt korrastada , valitseb prügimäe elanike elus korrastamatus . </s> </p>
<p> <s> Mulle näib , et korrastamatus ilmestab praegu ka Draamateatri laval toimuvat . </s> <s> Ja see on midagi muud , kui elu korrastamatuse näitamine . </s> <s> Hoopiski vaatajal on laval toimuvas kaoses ja virvarris raske orienteeruda , raske leida seda niidiotsa , mis viiks teda näidatu sõnumini . </s> </p>
<p> <s> Ehk tahetakse meile öelda , et prügimäe elanik pole kehvem kui mõni euroinimene ? </s> <s> Või tuleks toimuvat võtta hoopis kui kirjaniku prügimäe-unenägu . </s> <s> Unenäolt me ju sõnumit ei otsi ? </s> </p>
<p> <s> Unenäolisusele viitavad nii veiderdav paavst kui ka veiderdav kirjanik , nii prügimäe elanike ühendkoori esitatud “ Marseljees ” ja “ Internatsionaal ” kui ka isiksust vahetav prükkar ning palju muudki . </s> </p>
<p> <s> <hi rend="rasvane"> Hinge võiks rohkem kriipida </hi> </s> </p>
<p> <s> Grotesk , veidrus , lollimäng ongi selle lavastuse stiiliks . </s> <s> Tragikomöödia , mis ka sellest materjalist võinuks tuleneda , jääb kahjuks sündimata , hingekriipivat siin pole . </s> <s> Sellest on muidugi kahju . </s> </p>
<p> <s> Samas on selle tavainimesele tundmatu elulõigu tähelepanuorbiiti toomine tänuväärne tegu . </s> <s> Nõnda võiks vahest arvata : kirjanik on prügimäel juba käinud , ehk teeb järgmise käigu sinna sotsiaalminister ! </s> </p>
<p> <s> Kõige rumalam oleks teha nägu , et seda kõike lihtsalt pole olemas . </s> <s> Probleem on ju ühiskonna jaoks küllalt raskelt lahendatav , sellele osutab ka Mihkel Ulmani näidend . </s> </p></div3>
        </div2>
        <div2 type="rubriik">
          <head> Seadus </head>
          <div3 type="artikkel"><head> Kas kaev läheb vett vedama ? </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Aiandus- ja suvilaühistud on hädas maa erastamisega kaevude ja muude rajatiste juurde </hi> </s> </p>
<p> <s> Aiandus- ja suvilaühistute kaevude ning muude rajatiste juurde maa erastamisega on alati probleeme olnud . </s> <s> Üks keerulisem näide on Harjumaal , kus palju aastaid tagasi kolme aianduskooperatiivi rajatud ühise kaevu juurde ei õnnestu kuidagi maad erastada . </s> </p>
<p> <s> Erastamine on tupikusse jooksnud , kuna kaevu ehitamiseks anti luba ühele aianduskooperatiivile , aga kaev ise asub teise aianduskooperatiivi ringpiiri sees . </s> <s> Nii on tekkinud väljapääsmatu olukord . </s> </p>
<p> <s> Enamasti on probleemide põhjuseks õigusaktide sidumatus ja sellest tulenevad tõlgendused omavalitsustes . </s> <s> Soovitus uue ühistu moodustamiseks , mis oleks likvideeritud ühistu õigusjärglane , ei anna probleemile õiguslikku lahendust . </s> </p>
<p> <s> Aastaid tagasi jõustunud seadus aiandus- ja suvilakooperatiivide vara erastamise kohta ( RT 1992 , 28 , 371 ; RT I 1997 , 13 , 210 ) on vist kõigil meelest läinud . </s> </p>
<p> <s> <hi rend="rasvane"> Erastatav vara ja erastamise viis </hi> </s> </p>
<p> <s> Tuletagem meelde , mida seadus ütleb erastatava vara kohta . </s> </p>
<p> <s> Erastada võib kooperatiivi kogu vara , s.o kooperatiivi liikmete rajatud ja nende kasutuses olevad aiamajad ( suvilad ) , muud hooned , rajatised , sealhulgas istandikud , kooperatiivi liikmete sihtotstarbeliste maksete ja teiste põhivara soetamiseks ning uuendamiseks ettenähtud maksete ning muude laekumiste , sealhulgas teiste juriidiliste isikute sihtfinantseerimise arvel soetatud ja rajatud materiaalsed väärtused ( üldkasutatavad hooned , elektertoite- , vesivarustus- , kuivendus- ja vihmutussüsteemid , teed , piirdetarad , veehoidlad jmt objektid ) , projektdokumentatsioon , kooperatiivi osamaksud asukohapiirkonna kooperatiivide üldkasutatavate objektide ( teed , elektriliinid , transformaatorid jmt ) rajamiseks , samuti eelloetletud allikatest laekunud raha jääk kooperatiivi arvel ja kassas ning muu kooperatiivile kuuluv vara . </s> </p>
<p> <s> Nagu seaduse tekstist selgub , kuuluvad erastatava vara hulka ka mitme kooperatiivi üldkasutatavad objektid . </s> <s> Seega pidi erastamisele minema ka mitme kooperatiivi poolt ühiselt rajatud kaev . </s> <s> Maa kooperatiividele ei kuulunud , mistõttu seda polnud tollal võimalik ka erastada . </s> </p>
<p> <s> Seadusega aiandus- ja suvilakooperatiivide vara erastamise kohta reguleeriti ka erastamise viis . </s> </p>
<p> <s> <hi rend="kaldkiri"> § </hi> </s> <hi rend="kaldkiri"> <s> 5. Erastamise viis </s> </hi> </p>
<p> <s> ( 1 ) Kooperatiivi vara erastatakse tasuta käesoleva seaduse paragrahvis 4 nimetatud erastamise subjektile kooperatiivi liikme kasutuses oleva vara ( aiamaja või suvila ja muud hooned ning rajatised , sealhulgas istandikud ja muu vara ) natuuras eraomandusse andmise ja kooperatiivi liikmete ühises kasutuses olevas varas kaasomandiõiguse osa määramise teel . </s> </p>
<p> <s> ( 2 ) Kaasomandi osa suurus määratakse proportsionaalselt tasutud sihtotstarbeliste maksetega . </s> </p>
<p> <s> Vastavalt seadusele erastati vara omandisse ja kaasomandisse . </s> <s> Sellest momendist peale , kui eeltoodud sätte ja üldkoosoleku otsuse alusel kirjutati alla vara üleandmise ja vastuvõtmise akt , jäi aiandus- või suvilakooperatiiv varast ilma . </s> </p>
<p> <s> Kas see ilma varata jäänud kooperatiiv hiljem likvideeriti või kujundati ühistuks , ei oma enam mingit tähtsust . </s> <s> Märgin veel , et juhul kui üldkoosolekut kokku ei kutsutud , toimus vara erastamine juhatuse otsusega ( vt § 8 ) . </s> </p>
<p> <s> Küll aga omab tähtsust asjaolu , mis on kirjas vara üleandmise ja vastuvõtmise aktis . </s> <s> Kui sinna on kaev kirja pandud , siis on see nüüd kaasomandis . </s> </p>
<p> <s> Nii vana kui ka uus ühistu pole kaevu omanik , kui tal pole ette näidata akti , et vara on temale antud . </s> <s> Tuleb kummutada ka arvamus , et kaevu ehitus- või kasutusluba kajastab omandi kuuluvust . </s> </p>
<p> <s> Kaasomandi olemus ja tema erinevus ühisomandist on täpsemalt kirjas asjaõigusseaduses ( vt § 71-79 ) . </s> <s> Kui kaasomanikud otsustavad kaasomandi lõpetada ja jagada reaalosadeks , tuleb teistele kaasomanikele nende osad välja maksta . </s> </p>
<p> <s> Meil on toimunud hiiliv või seaduseväline kaasomandi reaalosadeks jagamine . </s> <s> Äkki selgub , et kaasomandis olnud kaev või jupp teed on jäetud mõne krundi sisse . </s> <s> Kui selleks pole osalise nõusolekut , tuleb pöörduda kohtu poole ja vara välja nõuda . </s> </p>
<p> <s> <hi rend="rasvane"> Maa erastamine </hi> </s> </p>
<p> <s> <hi rend="kaldkiri"> Seadus aiandus- ja suvilakooperatiivide vara erastamise kohta reguleerib ka maa erastamist . </hi> </s> </p>
<p> <s> § </s> <s> 11. Õigus maale </s> </p>
<p> <s> Kooperatiivile kuulunud ehitise erastamisel on ehitise omanikul õigus maa omandamiseks Eesti Vabariigi maareformi seaduses ( RT 1991 , 34 , 426 ; RT I 1996 , 41 , 796 ) sätestatud alustel ja korras . </s> <s> Sama õigus on ühisesse omandisse jääva ehitise omanikel . </s> </p>
<p> <s> Seega annab seadus mitmele kooperatiivile kuulunud kaevu kaasomanikele maa erastamise õiguse . </s> <s> Tuleb täpsustada , et seadus sätestab ka ühisesse omandisse jääva vara valitsemise viisi . </s> </p>
<p> <s> Lubatud on kasutada ka ühise tegutsemise lepingut ( vt § 7 ) . </s> <s> Suulise ühise tegutsemise lepingu alusel on ühiselt rajatud kaevu hooldamine lihtsam ja odavam . </s> <s> Pole vaja ühistut moodustada , raamatupidajat palgata ja igas kvartalis aruannet esitada . </s> </p>
<p> <s> Tuginedes § 7 sätestatule , laskis hulk aiandus- ja suvilakooperatiive ennast likvideerida . </s> <s> Näiteks sundlikvideeriti Harjumaal 1999. aastal 183 aiandus- ja suvilakooperatiivi ning 67 aiandus- ja suvilaühistut ( vt Riigi Teataja Lisa 1999 , 97 ) . </s> <s> Pean seda soovi loomulikuks , sest inimesed tahtsid vähemalt suvepuhkuse ajaks vabaneda bürokraatlikust asjaajamisest . </s> </p>
<p> <s> <hi rend="rasvane"> Riigikogu ahistab seltsinguid </hi> </s> </p>
<p> <s> Maa ostueesõigusega erastamise õiguse realiseerimise võimaluse ühisesse omandisse annab maareformi seadus ( vt § 22 lg 1 ) . </s> <s> Säte lubab maad erastada varanduseta suvila- või aiandusühistule . </s> </p>
<p> <s> Ühine tegutsemine vastava lepinguga kannab nüüd seltsingu nime . </s> <s> ( Vt mittetulundusühingute seadus § 2 lg 2 ja võlaõigusseadus § 580-609 ) . </s> <s> Maareformi seadus aga maad seltsingule kaasomandisse vormistada ei luba . </s> </p>
<p> <s> Seltsing pole juriidiline ega füüsiline isik . </s> <s> Tema jaoks pole isegi erastamise avalduse vormi olemas . </s> <s> Tõsi , maareformi seadus ei keela maa erastamist kaasomandisse . </s> <s> Sellel juhul nõuavad omavalitsused kõikide kaasomanike allkirjaga maa erastamise avaldust . </s> <s> Samuti peavad kõik kaasomanikud koos kirjutama alla piiriprotokollile ja erastamisel olema korraga notari juures . </s> </p>
<p> <s> Ometi võiks maa kaasomandisse ( mitte seltsingu omandisse ) vormistamise toimingu teha seltsingu poolt valitud isik nii , nagu see toimub suvila- või aiandusühistu puhul . </s> <s> Miks tuleb maa erastamiseks sundkorras moodustada ühistu ja mõnel juhul ka ühistutevaheline ühistu ? </s> </p>
<p> <s> Maast lahutatud kaev on ebanormaalne nähtus . </s> <s> Mitmel korral on aianduskooperatiivi ühise kaevu juurde maa erastamisele kulunud aastaid tuluta tööd . </s> </p>
<p> <s> Riigikogul tuleb maareformi seadus järjekordselt käsile võtta ja leida probleemile lahendus . </s> <s> Ühistu moodustamine ainult maa erastamiseks on seltsingu ahistamine . </s> </p>
<p> <s> <hi rend="rasvane"> Valter Aasmäe </hi> </s> </p></div3>
        </div2>
        <div2 type="rubriik">
          <head> Naeris </head>
          <div3 type="artikkel"><head> Ära löö litsi ! Parem räägi temaga </head>
<p> <s> <hi rend="kaldkiri"> 23.04.2003 </hi> <hi rend="rasvane"> Amet ei riku </hi> </s> </p>
<p> <s> - Hambaarst keeras plommi kihva . - Lihuniku hääl lõikas luust ja lihast läbi . - Tähtis mutter oli vindine . - Ihnur sai rahalugemisest lugemiselamuse . - Suhkruhaige pisteti soolaputkasse . - Palgamõrtsukal oli tööd nii et tapab . - Kokk põrutas oma vana panniga vastu puud . - Striptiisitar paljastas hambad . - Sünoptikul polnud sooja ega külma . - Sibi toitis oma peret läbi häda . </s> <s> <hi rend="rasvane"> Andres Ülviste </hi> </s> </p>
<p> <s> <hi rend="rasvane"> Tulutu tulubaas </hi> </s> </p>
<p> <s> <hi rend="kaldkiri"> kustutatud suurem nälg sai eesmärk minna rasva nüüd kulutused selletõttu üle pea on kasvanud pisikeseks tähtsusetuks abituks jääb tulubaas õlekõrre järgi haarad põletades kulu taas kulupõletusest saadav kasu on kuid näiline kulupõletaja pole peremees vaid päiline nagu elu põletada mõnus küll kuid tagajärg tühjakspigistatud sidrun veetu säng või meetu kärg kas sa tõesti siis ei mõtle põletades kulu taas et koos kuluga võib vastu taevast minna tulubaas on ju siililegi selge et on täitsa tulutu kokku ahnitseda sellist raha mis ei kulutu ükskõik mida poest sa ostaks nii kui uksest välja saaks raha oleks jälle taskus kaubad muutuks mustaks maaks </hi> <hi rend="rasvane"> Contra </hi> </s> </p>
<p> <s> <hi rend="rasvane"> Koolikirjand “ Tahan saada ajakirjanikuks ” </hi> </s> </p>
<p> <s> Mina tahan saada ajakirjanikuks . </s> <s> Õigemini ma pean saama ajakirjanikuks , sest see on saatuse poolt ette määratud . </s> <s> Ema ütleb , et ära topi kogu aeg oma nina igale poole . </s> <s> Aga ajakirjanik ju topib oma nina igasugustesse asjadesse . </s> </p>
<p> <s> Ajakirjanikud saavad palju reisida , näevad ja elavad läbi palju huvitavaid sündmusi . </s> <s> Näiteks sõjakoldes võivad nad mahalastuks saada . </s> </p>
<p> <s> Ajakirjanikud näevad kõiki asju teistmoodi . </s> <s> Televiisoris ütlevad ikka onud ja tädid , et need hullud kirjutavad musta valgeks ja vastupidi . </s> <s> Mina tahan kirjutada musta kollaseks , sest kollane on minu lemmikvärv . </s> </p>
<p> <s> Ah jaa . </s> <s> On ka kollaste ajakirjade ajakirjanikud . </s> <s> Nemad topivad pidevalt oma nina alasti näitlejannade ja lauljate asjadesse ning tegemistesse . </s> <s> See on nii põnev , aga vaevalt et ema mul seda lubab . </s> </p>
<p> <s> Ajakirjanikud saavad õhtuti kauem väljas olla . </s> <s> Sest kui öösel toimuvad põnevad sündmused , peavad nad oma märkmikuga kohal olema , aga mitte pool kümme teki alla minema nagu mina praegu . </s> </p>
<p> <s> Ja kui ajakirjanik kirjutab ise või tema kohta kirjutatakse midagi ebameeldivalt skandaalset , siis saab minna kohtusse , kus liiguvad väga suured rahad . </s> <s> Mina tahan ka rikkaks saada . </s> <s> Ja ajakirjanikuks . </s> </p>
<p> <s> <hi rend="rasvane"> Öku </hi> </s> </p>
<p> <s> <hi rend="rasvane"> Pilt ja sõna </hi> Eestlased on vinged lauljad . </s> <s> Esimesed vägevad laulmised on teada 1215. aasta aprillist , kui eestlased said edukatel retkedel Koiva ja Adja jõel kokku tsisterts-laste preestri Friedrichiga . </s> <s> Edukate retkede tähistamise käigus pruugiti tublisti õlut ja õllene eestlane lööb teadagi regivärsilise rahvalaulu lahti . </s> <s> Seda ei suutnud peente eurokommetega harjunud Friedrich kuigi kaua taluda ja heitis hinge . </s> <s> Õllesed eestlased aga laulsid muudkui edasi , kuni tuli laulev revolutsioon ja Eurovisiooni võit . </s> <s> <hi rend="rasvane"> Leninlik retroviisor </hi> </s> </p>
<p> <s> - Kui Lenin istus türmis , tegi ta endale leivast tindipoti , piimast tindi ning kambrikaaslasest Krupskaja . </s> </p>
<p> <s> - Lenin kurvastas väga , et ta ema suri kõigest aasta enne revolutsiooni . </s> <s> “ Parem oleks hoopis mina võinud surra , ” ütles ta kord nukralt ja taktitundest nõustusid temaga kõik . </s> </p>
<p> <s> - Lenini juurde tulevad talupoegade saadikud . </s> <s> “ Saadikud , kes te olete , kas kehvikud ? ” pärib Lenin . </s> <s> “ Seda just mitte , Vladimir Iljitš , justkui paremini elame . ” </s> <s> “ Ahaa , keskmikud olete . ” </s> <s> “ Seda nüüd justkui ka mitte . </s> <s> Ikka paremini elame . ” </s> <s> “ Ahaa ! </s> <s> Niisiis olete kulakud . </s> <s> Feliks Edmundovitš ! </s> <s> Süüa anda ja ilmtingimata maha lasta ! ” </s> </p>
<p> <s> - “ Vladimir Iljitš , kumba on õigem pidada : naist või armukest ? ” </s> <s> “ Mõlemat . ” </s> <s> “ Kuidas nii ? ” </s> <s> “ Armukesele ütled , et lähen naise juurde , naisele ütled , et lähen armukese juurde , aga ise hiilid pööningule . </s> <s> Ja muudkui töötad ja töötad ... ” </s> </p>
<p> <s> - Tulid Leninile külla komsomolid . </s> <s> “ Seltsimees Lenin , me hindame kõrgelt seda vaimset pärandit , mis te meile jätsite : õppida , õppida , õppida ! ” </s> <s> “ Lolliks olete läinud või ? </s> <s> Ma kirjutasin ainult sulge sisse . ” </s> </p>
<p> <s> - Lenin helistab Dzeržinskile : “ Feliks Edmundovitš , järjekordne kontrrevolutsionääride trikk . </s> <s> Kohe algab laupäevak , ja keegi on mu täispuhutava palgi pihta pannud ! ” </s> </p>
<p> <s> - Dzeržinski helistab Leninile : “ Vladimir Iljitš , millal maha lasta , kas enne või pärast lõunat ? ” </s> <s> “ Tingimata enne lõunat . </s> <s> Lõunasöögid andke lastele - tööliste lapsed nälgivad . ” </s> </p>
<p> <s> - “ Mispärast sa mind öösel Nadjaks kutsusid ? ” </s> <s> “ Mispärast , mispärast ... </s> <s> Nadjaks ... </s> <s> Kust mina tean ... </s> <s> Ahjaa ! </s> <s> Ma nägin unes , et olen Lenin ! ” </s> </p>
<p> <s> - Näitusel on maal nimega “ Lenin Poolas ” . </s> <s> Pildil on onn , millest paistab kaks paari paljaid jalgu . </s> <s> Giid seletab : “ See on onn Razlivis , jalad kuuluvad Krupskajale ja Dzeržinskile . ” </s> <s> “ Aga kus siis Lenin on ? ” </s> <s> “ Lenin on Poolas . ” </s> </p>
<p> <s> - “ Kuhu sa puhkuse ajal sõidad ? ” </s> <s> “ Lenini radadele . ” </s> <s> “ Ahah . </s> <s> Gorki , Šušenskoje , Razliv ... ” </s> <s> “ Ei . </s> <s> Genf , Zürich , Pariis , London ... ” </s> </p>
<p> <s> - “ Täna läheme teatrisse “ Elavat laipa ” vaatama . ” </s> <s> “ Ära on tüüdanud , ikka Leninist ja Leninist ! ” </s> </p>
<p> <s> - Aastal 1970 korraldati Lenini juubeli auks poliitiliste anekdootide võistlus . </s> <s> Auhinnad : III koht - kolm aastat üldrežiimi , II koht - seitse aastat ranget režiimi pluss viis aastat Lenini radadel , I koht - kohtumine juubilariga . </s> </p>
<p> <s> <hi rend="rasvane"> Päevaraamat </hi> </s> </p>
<p> <s> <hi rend="rasvane"> Inna Aeg </hi> </s> </p>
<p> <s> 17. aprill </s> </p>
<p> <s> Hakkasin üle pika aja taas raamatut lugema . </s> <s> See 5000-leheküljeline euroliiduga ühinemise leping on nii põnev , et loen selle vist ühe hingetõmbega läbi . </s> </p>
<p> <s> Lugupeetud Jüri Mõis , soovitan teilgi seda kaasakiskuvat juturaamatut lugeda . </s> <s> Mu vanamees Ain targutas seepeale , et eks ükskord ole ikka esimene kord . </s> </p>
<p> <s> 18. </s> </p>
<p> <s> Ma ei tea , kas ma olen vanaks jäänud või on mul lihtsalt kevadväsimus , aga ma ei taipa , miks peab üks reede teistest suurem olema . </s> <s> Võrdsus eelkõige ! </s> </p>
<p> <s> Ma ei saa raamatut käest panna . </s> <s> Olen jõudnud juba 9. leheküljeni . </s> </p>
<p> <s> 19. </s> </p>
<p> <s> Kuuse-mutt tuli hommikul meie poole . </s> <s> Jõime kohvi ja sõime küpsiseid . </s> <s> Pistsime küpsised kohvitassi - nii on maiustus palju pehmem ja maitsvam ning hammastelgi on siis vähem tööd . </s> </p>
<p> <s> Õhtul lugesin raamatut , tundub , et läheb vist põnevaks . </s> <s> Jõudsin lõpuks 21. leheküljeni . </s> <s> Pärast tuli hea uni . </s> </p>
<p> <s> 20. </s> </p>
<p> <s> Tõusin üles . </s> <s> Ja haarasin kohe öökapilt euroliidu raamatu . </s> <s> Loen himuga , vahel kasutan võõrsõnade leksikoni , vahel ka õigekeelsuse sõnaraamatut . </s> <s> Paha ei teeks ka inglise ärikeele sõnastik , aga kus minusugune seda endale osta jõuab . </s> </p>
<p> <s> Õhtuks jõuan juba 100. leheküljeni . </s> <s> Tundub , et nüüd läheb vist põnevaks . </s> <s> Vanamees ütles voodis mu kõrval , et ma peaksin tempot tõstma . </s> </p>
<p> <s> 21. </s> </p>
<p> <s> Loen ja loen nagu hull . </s> <s> Nüüd on küll põnevaks läinud . </s> <s> Nagu kriminull , mitte ei saa käest panna . </s> <s> Olen majapidamistööd lohakile jätnud , vanamees nälgib toa nurgas ( ega tema ju endale ja mulle süüa teha ei viitsi ) . </s> <s> See pole veel kõik ! </s> <s> Ka puud on lõhkumata , aknad parandamata ja kirves teritamata . </s> </p>
<p> <s> 22. </s> </p>
<p> <s> Olen jõudnud 4990. leheküljeni . </s> <s> Esimest korda näen sõna “ Eesti inimene ” . </s> </p>
<p> <s> 4998. leheküljel on väikeses kirjas peatükk , mis räägib euroliidu mõjudest lihtsale inimesele ja sellest , kui palju läheb elu kallimaks . </s> </p>
<p> <s> Jätan viimased kaks lehekülge järgmiseks päevaks , sest ma ei kiirusta nii tähtsa raamatu läbilugemisega . </s> <s> Seda maiuspala tuleb nautida . </s> <s> Muide , ma olen vist leidnud endale lemmikraamatu . </s> </p>
<p> <s> 23. </s> </p>
<p> <s> Täna õhtul lõpetasin . </s> <s> Olen nüüd esimene eestlane , kes on selle ühinemise lepingu läbi lugenud . </s> <s> Kus on reporterid ? </s> <s> Kus on kaamerad ? </s> </p>
<p> <s> Minu meelest väärib euroliiduga ühinemise leping Kultuurkapitali aastapreemiat kui 2003. aasta parim teos . </s> </p>
<p> <s> <hi rend="kaldkiri"> Inna Aja “ Päevaraamatut ” toetab Euroopa Liit </hi> </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 23.04.2003 <bibl> <author> Mati Soomre </author> </bibl> </hi> <hi rend="rasvane"> 21 . </hi> </s> <hi rend="rasvane"> <s> IV </s> </hi> </p>
<p> <s> 1992 <hi rend="rasvane"> tegi </hi> inglane <hi rend="rasvane"> Paul Lynch </hi> Londonis <hi rend="rasvane"> ühe sõrme najal 124 käekõverdust </hi> . </s> </p>
<p> <s> <hi rend="rasvane"> 22. IV </hi> </s> </p>
<p> <s> 2001 <hi rend="rasvane"> püstitas </hi> USA õhujõudude Northrop Grumman <hi rend="rasvane"> Global Hawk </hi> Southern Cross II <hi rend="rasvane"> mehitamata lennuki kaugusrekordi 13 840 km </hi> . </s> <s> Lennuks Edwardsi õhujõudude baasist Californias Edinburghi kuninglike õhujõudude baasi Lõuna-Austraalias kulus 23 tundi 23 minutit . </s> </p>
<p> <s> <hi rend="rasvane"> 23. IV </hi> </s> </p>
<p> <s> 2002 <hi rend="rasvane"> püstitas </hi> Prantsuse suusataja <hi rend="rasvane"> Philippe Goitschel </hi> Prantsusmaal Les Arcsis <hi rend="rasvane"> sööstlaskumise MRi 250,7 km/h </hi> . </s> </p>
<p> <s> <hi rend="rasvane"> 24. IV </hi> </s> </p>
<p> <s> 1999 <hi rend="rasvane"> osales </hi> Hollandis <hi rend="rasvane"> teatejooksus </hi> Nijmegenist Enschedesse <hi rend="rasvane"> 7175 jooksjat </hi> ( 287 võistkonda , igaühes 25 liiget ) . </s> <s> Iga-aastase 175 km pikkuse Batavierenrace'i start antakse keskööl ja see kestab umbes 18 tundi . </s> <s> 18 meeste ja 7 naiste etapil on pikkust 3,4 kuni 12,3 km . </s> <s> Igal jooksjal on küljes mikrokiip , et registreerida läbitud etappe . </s> <s> Homme , 25. aprilli südaööl algab 31. </s> <s> Batavierenrace . </s> </p>
<p> <s> <hi rend="rasvane"> 25. IV </hi> </s> </p>
<p> <s> 1953 <hi rend="rasvane"> teatasid </hi> USA zooloog ja biokeemik <hi rend="rasvane"> James Watson </hi> ning Inglise biofüüsik ja -keemik <hi rend="rasvane"> Francis Crick </hi> Briti teadusajakirja Nature nr 171 artiklis “ Molecular Structure of Nucleic Acids ” ( 'nukleiinhapete molekulaarstruktuur' ) , <hi rend="rasvane"> et on avastanud DNA </hi> ( desoksüribonukleiinhape ) <hi rend="rasvane"> ehituse skeemi </hi> : kaks teineteise ümber kaksikheeliksiks keerdunud haru . </s> </p>
<p> <s> DNA paikneb rakutuumas , temast koosnevad kromosoomid ja ta on päriliku informatsiooni kandja . </s> <s> See molekul dikteerib biokeemilise , anatoomilise , füsioloogilise ja mõnel juhul ka käitumusliku arengu . </s> </p>
<p> <s> Selle avastuse eest said Watson ja Crick koos Inglise füüsiku Maurice Wilkinsiga 1962. a Nobeli füsioloogia- ja meditsiiniauhinna . </s> <s> 25. aprill , molekulaarbioloogia sünnipäev , on DNA päev . </s> </p>
<p> <s> <hi rend="rasvane"> Kromosoomide kiitus </hi> </s> </p>
<p> <s> <hi rend="kaldkiri"> Käis Looja käest uurimas mees , kui Eedenis geenipott kees : “ Mul Y ! </hi> </s> <hi rend="kaldkiri"> <s> No miks , kui temal on X ? ” </s> <s> “ Et tunneksid otsekui mees või maasikamoosis ja tees või veinis või humalavees end kaaslanna kõrval ja (s)ees . ” </s> </hi> </p>
<p> <s> <hi rend="rasvane"> A. Itskok </hi> </s> </p>
<p> <s> <hi rend="rasvane"> 26. IV </hi> </s> </p>
<p> <s> 1928 sündis pedagoogikateadlane <hi rend="rasvane"> Leo Villand </hi> . </s> </p>
<p> <s> “ Inimene areneb , olles üksi oma mõtetega nagu Kristus kõrbes . </s> <s> Raamatuga saab nii olla , aga televiisoriga mitte . </s> <s> Lugemine arendab lapse mõtteaparatuuri . </s> <s> Mikihiire vaataja ajumügarad on küll kaunis roostes ... ” </s> </p>
<p> <s> 1928 <hi rend="rasvane"> ilmus </hi> Haapsalus ajalehe <hi rend="rasvane"> Lääne Elu esimene number </hi> . </s> <s> Lehte toimetas Paul Tamverk . </s> <s> Praegu ilmub Lääne Elu teisipäeval , neljapäeval ja laupäeval , selle peatoimetaja on Lehte Ilves ning trükiarv 5000. </s> </p>
<p> <s> <hi rend="rasvane"> 27. IV </hi> </s> </p>
<p> <s> 1923 <hi rend="rasvane"> ilmus ajakirja Looming esimene number </hi> . </s> <s> Kirjandusajakirja peatoimetaja oli Friedebert Tuglas ja selle trükiarv 2300. </s> </p>
<p> <s> Loomingu peatoimetajad • Friedebert Tuglas 1923-26 • Jaan Kärner 1927-29 • Johannes Semper 1930-40 • Friedebert Tuglas 1940-41 • Jaan Kärner 1945-46 • Mart Raud 1946 • August Alle 1946-52 • Ilmar Sikemäe 1953-57 • Paul Kuusberg 1957-60 • Anton Vaarandi 1960-68 • Paul Kuusberg 1968-76 • Kalle Kurg 1976-87 • Andres Langemets 1988-97 • Udo Uibo 1997- </s> </p></div3>
        </div2>
        <div2 type="rubriik">
          <head> Arvuti </head>
          <div3 type="artikkel"><head> WIFI mobiilne makselahendus </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Aprilli alguses tõi Uninet turule mobiilse makselahenduse , mis võimaldab tasulistes traadita Interneti ( WIFI ) punktides osta teenuse kasutamiseks päevapileti tekstisõnumi teel . </s> <s> Päevapileti ostnutele on avatud Unineti WIFI turvalahendus . </s> </p>
<p> <s> SMSi-põhine makselahendus Interneti teenuse kasutamiseks on valminud koostöös Radiolinja Eestiga . </s> </p>
<p> <s> Päevapileti ostnu saab kasutada kohtvõrgu ( VPN ) tarkvara , mille kasutamise ajal on kliendi Interneti-ühendus turvatud . </s> </p>
<p> <s> Unineti traadita Interneti ( WIFI ) teenuse kasutamiseks saadab klient tekstisõnumi “ Wifi pilet ” lühinumbrile 19131. </s> <s> Vastussõnum annab kliendile 24 tundi kehtiva kasutajanime ja parooli . </s> </p>
<p> <s> Päevapilet maksab 10 krooni ja kehtib kõikides Unineti tasulistes Interneti levialades . </s> <s> Pileti maksumus kajastub kliendi mobiiliarvel . </s> </p>
<p> <s> Päevapiletit saavad osta kõikide mobiilioperaatorite kliendid . </s> </p></div3>
          <div3 type="artikkel"><head> Pangamaksed mobiiliga </head>
<p> <s> <hi rend="kaldkiri"> 23.04.2003 </hi> </s> </p>
<p> <s> Hansapank ja Eesti Ühispank pakuvad koostöös pankade kaardikeskusega mobiiltelefoniomanikele võimalust maksta kaupade ja teenuste eest mobiiltelefoni abil . </s> </p>
<p> <s> “ Mobiiltelefon täidab siin samu funktsioone , mida deebetkaartki - teeb kindlaks kasutaja isiku ja laseb tal kasutada tema pangakontol olevat raha , ” lausus Hansapanga arenduse ja administratsiooni divisjoni direktor Tea Trahov . </s> </p>
<p> <s> Mobiilimaksete tegemiseks ei ole vaja avada eraldi pangakontot , maksed toimuvad kliendi arvelduskontolt . </s> <s> Kui klient helistab lühinumbrile 1214 , sooritatakse tema poolt lühinumbri järele valitud summas ülekanne kaupmehe kontole . </s> <s> Makse eduka sooritamise kohta edastatakse kaupmehele kohe makset kinnitav lühisõnum . </s> </p>
<p> <s> Mobiilimakse on ostjale tasuta , maksta tuleb vaid paarikümnesekundise kõneaja eest oma mobiilside operaatorile . </s> </p>
<p> <s> Esimeses etapis pakub klientidele mobiilimaksete tegemise võimalust sadakond teenindusasutust . </s> <s> “ Prognoosime , et mobiilimakset võimaldavate teenindusasutuste arv kasvab aastaga üle tuhande , ” ütles Ühispanga e-tehnoloogia ja operatsioonide divisjoni direktor Jaan Tamm . </s> <s> “ Meie inimesed on väga vastuvõtlikud tehnoloogilistele uuendustele , seda näitab juba see , et üle poole Eesti elanikest omab mobiiltelefoni . </s> <s> Kindlasti aitab see kaasa mobiilimaksete kasutajate arvu kiirele kasvule , ” lisas Tamm . </s> </p>
<p> <s> Mobiilimaksega saavad liituda kõikide Eesti mobiilsideoperaatorite lepingulised kliendid ning kõnekaartide omanikud , kellel on arvelduskonto Hansapangas või Eesti Ühispangas . </s> </p>
<p> <s> Teenuse kasutamiseks tuleb Interneti-pangas sõlmida mobiilimakseid võimaldav leping . </s> <s> Lepingu sõlmimisega luuakse ühene seos kliendi mobiiltelefoni numbri ja tema arvelduskonto numbri vahel , samuti määratakse päevalimiit ja turvakood . </s> </p>
<p> <s> Hästi sobib mobiilimakse vastuvõtmise võimalus väiksematele kauplustele ning füüsilisest isikust ettevõtjatele , taksofirmadele , juuksuritele , ravikeskustele jt. </s> <s> Mobiilimakse süsteemiga liitumise tasu kaupmeestele ei ole , tasuda tuleb vaid sarnaselt pangakaartide teenindamisega tehingute töötlemise komisjonitasu pangale . </s> </p>
<p> <s> Mobiilimakse tegemiseks tuleb maksjal valida : 1214*kaupmehe kood <gap rend="viited"/> sendid . </s> <s> Mobiilimakseid vastuvõtvad müügikohad tunneb ära vastava tähistuse järgi . </s> </p></div3>
        </div2>
        <div2 type="rubriik">
          <head> TeRa </head>
          <div3 type="artikkel"><head> Meedia pakib ja müüb infot </head>
<p> <s> <hi rend="kaldkiri"> 23.04.2003 </hi> </s> </p>
<p> <s> <hi rend="rasvane"> Tartu Ülikooli suhtekorralduse õppejõud Aune Past , meil on avalik-õiguslik raadio ja televisioon . </hi> </s> <hi rend="rasvane"> <s> Miks pole avalik-õiguslikku ajalehte ? </s> </hi> </p>
<p> <s> Ma ei tea . </s> <s> Ma ei tea üldse , miks on meedias olemas see avalik-õiguslik osa . </s> </p>
<p> <s> <hi rend="rasvane"> Millised saated televisioonis ja raadios te võtaksite , millised jätaksite ? </hi> </s> </p>
<p> <s> Programmi koostamine on keeruline . </s> <s> Nii nagu eraettevõtluses klient hääletab jalgadega : sammub minema ega tule kaua aega tagasi , kui miski ei meeldi , nii ka teles on ju olemas vaatajate reitingud . </s> <s> Vaataja ütleb , mida ta tahab vaadata . </s> </p>
<p> <s> Vaatan televiisorit vähe , põhiliselt uudiseid ja vestlussaateid . </s> <s> Raadioga on see kurb lugu , et Klassikaraadio on , Elmar on , aga kus on head jutusaated ? </s> <s> Pole . </s> </p>
<p> <s> Eestis on nii palju tarku ja huvitavaid inimesi . </s> <s> Kuulaksin heal meelel kas või memuaare . </s> <s> Muidu on valdavalt oi , kas tervitada saab vä või oled ikka lahe tüüp , kuulame nüüd Meie Meest . </s> </p>
<p> <s> Aga ikka - pole klienti , pole äri . </s> <s> Küllap programmikoostajad teavad , mida vaja . </s> </p>
<p> <s> <hi rend="rasvane"> Milliseid saateid teeksite ise või soovitaksite oma õpilastele ? </hi> </s> <hi rend="rasvane"> <s> Miks ? </s> </hi> </p>
<p> <s> Huvitavate inimestega jutusaateid , see on hirmvaevaline , et inimene avaneks , et ta unustaks mikrofoni . </s> <s> Tegin vanasti teles 20minutilisi portreesaateid , igat valmistasin ette kaks nädalat , teadsin oma portreteeritavatest väga palju . </s> </p>
<p> <s> <hi rend="rasvane"> Kas televisioon ja raadio on meelelahutus ? </hi> </s> <hi rend="rasvane"> <s> Küsimus on kantud politseisaate tegija Peeter Võsa öeldust , et laipu ja kuritegusid näidates teeb ta meelelahutust . </s> </hi> </p>
<p> <s> Mind šokeerisid suured lähifotod sadamast , kui omaksed ootasid teateid Estoniale jäänutest . </s> <s> Ilmselt oli see esimene kord , kus kellegi valu pealt teenimine minuni jõudis , nii et hilisemad politseiuudised ja muu selline ei eruta mind - ma panen teleka kinni . </s> </p>
<p> <s> Aga mina olen kõigest üks vaataja , kindlasti on saates ka kasulikku õpetusiva , vahest on seal õpetus ennast hoida , parem karta kui kahetseda . </s> <s> Ja teadmine , et kuri saab karistuse . </s> </p>
<p> <s> Ju sellel vägivallal siis arvatakse olevat miski kasulik mõju , maandab agressiivsust , lõbustab või mis iganes . </s> </p>
<p> <s> Niikaua kui televiisoril on kinnipaneku nupp või pult , mis kanaleid vahetab , siis olgu . </s> <s> Eks igaüks näita , mida oskab , kes näitab oma lauluoskust , kes kehva kasvatust . </s> <s> Siin on jäme ots ikka vaataja käes , et kas paneb kinni või vaatab . </s> <s> Ja sinnakanti asi edeneb , mida rohkem tehnika areneb . </s> <s> Kunagi valid sobivad saated ja laadid oma telekasse nagu muusikat makile . </s> </p>
<p> <s> <hi rend="rasvane"> Kas te näete võimalust meedia Tallinna-kesksuse vähendamiseks ? </hi> </s> </p>
<p> <s> Ei näe . </s> <s> Aga näen väga huvitavaid väljaandeid : vallalehti . </s> <s> Näiteks Puhja valla leht on kaanest kaaneni väga huvitav . </s> <s> Ma ei arva , et ajakirjanduse korraldajad oleksid snoobid . </s> <s> Meedia on äri , mis kogub , pakib ja müüb infot . </s> <s> Ju hoitakse omahinda all . </s> </p>
<p> <s> Vanasti öeldi , et see pole uudis , kui koer inimest hammustab , uudis on see , kui inimene koera hammustab . </s> <s> Ei ole ! </s> <s> Mina oma külas võin oma peni hammustada mitu korda päevas , see pole miski uudis . </s> <s> Uudis on siis , kui prominentne inimene prominentset koera avalikus kohas hammustab . </s> </p>
<p> <s> <hi rend="rasvane"> Margus Mikomägi </hi> </s> </p></div3>
        </div2>
        <div2 type="rubriik">
          <head> Euroopa Liit </head>
          <div3 type="artikkel"><head> 25.04.03. Väikeriigid võitlevad võrdsuse eest </head>
<p> <s> <hi rend="kaldkiri"> 25.04.2003 </hi> </s> </p>
<p> <s> <hi rend="rasvane"> ELi reformikava , mis rullib väikeriikidest üle ega taga võrdset kohtlemist , on Euroopa tulevikukonvendil pälvinud üldise hukkamõistu , kirjutas Äripäev . </hi> </s> </p>
<p> <s> Selliselt kirjeldas eile Brüsselis reaktsiooni ELi reforme kavandava konvendi juhi Valery Giscard d'Estaign'i ettepanekutele Eesti esindaja Henrik Hololei . </s> </p>
<p> <s> “ See ei arvesta peaaegu kellegi seisukohaga ning on pigem Giscard'i isiklik nägemus , ” ütles Hololei konvendi kahe tormilise istungi vaheajal . </s> <s> “ Või siis esindab vaid Prantsusmaa ja Saksamaa arvamust . ” </s> </p>
<p> <s> Vastuolud puudutavad nii reformikava sisu kui ka selle avalikustamist - isegi suurriigid said esimese info ajakirjandusest . </s> </p>
<p> <s> Giscard d'Estaign'i reformiplaan lööb segi senise tasakaalu ELis , kallutades võimuvahekorra suurriikide kasuks ning ühishuve esindavast Euroopa Komisjonist mööda . </s> <s> Uuendused sellisel kujul ei taga riikidele enam võrdseid õigusi , mida Ateenas ELi ühinemislepingule alla kirjutades toonitas ka Eesti president . </s> </p>
<p> <s> “ Ametites ei ole riigid enam sarnaselt esindatud , ” ütles Hololei . </s> <s> Nii pole Eestile kindel ka volinikukoht Euroopa Komisjonis . </s> </p>
<p> <s> Põhiline vastuolu puudutab ettepanekut luua ELi presidendi amet , mille juurde kuuluks presidendi büroo ning asepresidendi koht . </s> <s> Seda praeguse süsteemi asemele , kus kõigil liikmesriikidel on võimalus kordamööda kuue kuu tagant vahetudes liitu juhtida . </s> <s> President oleks ametis 2,5 aastat ning juhiks riigi- ning valitsusjuhte ühendava Euroopa Nõukogu tööd . </s> <s> Samuti esindaks ta ELi rahvusvahelisel areenil . </s> <s> Tugeva presidendi mõtet toetavad suured riigid , väiksemad kardavad , et nende huvid jäävad niimoodi varju . </s> <s> Komisjon , kes näeb presidendi büroos rivaali oma haldusalas , ütles , et taunib dubleeriva bürokraatia loomist , mis “ külvab üksnes segadust ” . </s> </p>
<p> <s> Roteeruv süsteem tähendaks laienenud liidus blokile 10 aasta jooksul 20 presidenti , kes kordagi ei kordu . </s> <s> “ Igal juhul on selline süsteem parem kui olukord , kus mõnel riigil pole kunagi võimalik liitu juhtida , ” ütles Hololei . </s> <s> “ Grupieesistumine on täiesti arvestatav alternatiiv . ” </s> </p>
<p> <s> Teine koht , kus väikeriigid tunnevad end ahistatuna , on ettepanek vähendada Komisjoni liikmete arvu 20 volinikult 13-le . </s> <s> Lisaks presidendile ja kahele asepresidendile oleks vaid 10 volinikku . </s> <s> Juurde loodaks 12 “ nõuniku ” kohta , millega riigid oleksid siiski Komisjonis esindatud . </s> <s> Väikeriigid soovivad , et igale riigile säiliks üks volinikukoht . </s> </p>
<p> <s> “ Uus on ka demograafia aspekt kvalifitseeritud häälteenamusega otsuste tegemisel , ” ütles Hololei . </s> <s> See tähendab , et ELi seaduste kinnitamisel peab lisaks häälteenamusele otsust toetama 2/3 bloki elanikkonnast . </s> <s> Teisalt antakse nii Saksamaale võimalus ELi otsused blokeerida , kui ta loob liidu mistahes kahe teise suurega . </s> </p>
<p> <s> Demograafia printsiipi tahab Giscard rakendada ka kohtade jagamisel Euroopa Parlamendis , millega Eestil on lootust vaid neljale kohale , mis on miinimum . </s> </p>
<p> <s> Giscard D'Estaigni lemmikidee on ka Euroopa Kongressi asutamine , mis tuleks kokku kord aastas ja kuulaks presidendi ettekannet “ olukorrast liidus ” . </s> </p>
<p> <s> Vähem vastuseisu on ettepanekule ELi ühise välisministri koha loomisest . </s> </p>
<p> <s> Hololei hinnangul on Giscard D'Estaign väga hellas teemas , nagu ELi institutsioonide reform , käitunud äärmiselt arrogantselt ning heitnud varju avatuse , läbipaistvuse ja demokraatia printsiipidele , mis pidid juhtima konvendi tööd . </s> </p>
<p> <s> Lähiajal tuleb vastasleer kokku , et esitada uus alternatiiv või parandused Giscardi kavale . </s> <s> “ Kunagi varem ei ole väiksemate riikide vahel nii suurt koostööd ja usaldust olnud , ” ütles Hololei . </s> <s> Konvendi töö peaks lõppema jaanipäevaks . </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
