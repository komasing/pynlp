<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 10.07.2003 ( number 28 ( 822 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 10.07.2003 ( number 28/2003 ( 822 ) ) </head>
        <div2 type="rubriik">
          <head> </head>
          <div3 type="artikkel"><head> Puurkaevult nõutakse passi </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Valesti ehitatud puurkaevu vesi võib olla reostatud </hi> </s> </p>
<p> <s> Eriti Nõukogude aja lõpul puuriti puurkaeve täiesti kontrollimatult , ” meenutab AS Keila Geoloogia juhatuse esimees Raivo Konso . </s> <s> “ Nüüd on käes aeg , kus projekteerimiseeskirju eiravalt ehitatud kaevudes on vesi muutunud joogikõlbmatuks . </s> <s> Eriti terav on see probleem Harjumaal , kus palju suvilaühistuid . ” </s> </p>
<p> <s> <hi rend="rasvane"> Silmitsi kaevumurega </hi> </s> </p>
<p> <s> Raivo Konso toob näiteks Muraste suvilaühistute piirkonna , kus valesti ehitatud kaevude tõttu on põhjavesi reostunud . </s> <s> Sealse vee kvaliteedi kontroll näitas , et mitte ükski uuritud komponent ei vastanud joogivee standardile . </s> </p>
<p> <s> “ Põhjavesi on sealkandis kaitstud väga napilt . </s> <s> Paekivi vett peaaegu üldse ei sisalda , seetõttu tuleb vett võtta altpoolt , liivakivist , ” selgitab Konso . </s> <s> “ Aga et liivakivini jõuda , tuleb ülemine horisont , paekivi manteltorudega isoleerida . </s> <s> Seda pole aga tehtud . ” </s> </p>
<p> <s> Üldjuhul võiks mõelda puurkaevu rekonstrueerimise peale , aga kui vesi on väga sügavalt reostatud , ei aita muu , kui kaev sulgeda - tamponeerida . </s> <s> “ Ka seda tuleks teha projektiga , kvaliteetselt ning lähtuvalt likvideerimiseeskirjadest , ” tõdeb Konso . </s> <s> “ Kusjuures nii tamponeerimise projekt kui ka selle teostus tuleb illegaalse kaevu omanikul kinni maksta oma taskust . ” </s> </p>
<p> <s> <hi rend="rasvane"> Uus ja seaduslik </hi> </s> </p>
<p> <s> Seaduste järgi peab kaevu ehitamiseks olema luba ja projekt , mille järgi ehitatud kaev registreeritakse riiklikus registris . </s> </p>
<p> <s> Uue puurkaevu ehitamiseks tuleb kõigepealt projekteerimisloa saamiseks pöörduda avaldusega kohaliku keskkonnateenistuse poole . </s> <s> Kui kaevu ehitust taotleb majadegrupp , siis teeb seda detailplaneerija . </s> </p>
<p> <s> Avaldusele lisatakse õueaiamaa asendiplaan , kus on ära näidatud hooned . </s> <s> Projekteerimistingimused näevad ette , et kui erakaevust kavatsetakse ühe kinnistu tarbeks ööpäevas võtta kuni 5 m3 vett , siis moodustatakse hooldusala , mille kese on vähemalt 10 m kaugusel reostusallikatest ja hoonetest . </s> </p>
<p> <s> Kui puurkaevust kavatsetakse ööpäevas pumbata üle 5 m3 vett või võetakse vett ühisveevärgi tarbeks , moodustatakse selle ümber sanitaarkaitseala raadiusega 50 m. </s> <s> Sanitaarkaitsealal on majandustegevus keelatud . </s> <s> Näiteks heina võib seal niita , aga teid ega tenniseväljakuid rajada ei tohi , sest need võivad tekitada reostust . </s> </p>
<p> <s> Keskkonnateenistus peab kaevu ehitamise taotluse läbi vaatama kahe nädala jooksul , ja kui ta leiab , et taotlus on põhjendatud , väljastab projekteerimisloa . </s> </p>
<p> <s> Kui projekteerimisluba käes , valib kaevu tellija litsentseeritud organisatsiooni , kes kliendi soovide ja seaduste põhjal koostab puurkaevu projekti . </s> <s> Seejärel tuleb see kooskõlastada projekteerimisloa andnud keskkonnateenistuse ja kohaliku omavalitsusega . </s> <s> Ehitusloa peab paralleelselt väljastama ka kohalik omavalitsus . </s> </p>
<p> <s> Puurimisloa väljastab lõpuks Eesti Geoloogiakeskus OÜ kui puurkaevude registri pidaja . </s> </p>
<p> <s> Raivo Konso tunnistab , et Harjumaal võib paberite ajamine aega võtta kuni poolteist kuud , enne kui kaevu ehitamise juurde saab asuda . </s> </p>
<p> <s> Kui sügav kaev tuleb puurida ja mis see maksma läheb , saab projekteerija öelda alles siis , kui klient on täpselt määratlenud projekteeritava kaevu asukoha . </s> </p>
<p> <s> <hi rend="rasvane"> Lõuna-Eestis kallim </hi> </s> </p>
<p> <s> “ Kes ise ei tea katastrinumbrit , saab ometi asukohta kirjeldada ning me leiame selle kaardil ise üles , ” lubab Konso . </s> </p>
<p> <s> “ Meil on geoloogiline kaart , mis näitab paikkonna geoloogilist läbilõiget . </s> <s> Teine asi , mis klient peab meile teatama , on vee kogus , mida ta kavatseb ööpäevas tarbida . </s> <s> Nendest andmetest lähtudes saame kavandada puurkaevu sügavuse ja konstruktsiooni ning pakkuda hinna . </s> </p>
<p> <s> Pindalalt väike Eesti on pinnaehituselt niivõrd vaheldusrikas , et geoloogiline läbilõige dikteerib Harjumaa ühes nurgas puurkaevu sügavuseks 20 m , teises 120 m. </s> <s> Veelgi töömahukam ja suuremate erinevustega on kaevu ehitamine Lõuna-Eestis . </s> </p>
<p> <s> Eriti keeruline on kaevu projekteerimine nn maetud orgude piirkonnas . </s> <s> Kui kilomeetri paksune mandrijää Eestisse tuli , lükkas see settekivimitesse kohutava jõuga ligi sajameetrised kanjonid sisse . </s> <s> Kui jää taandus , täitusid kanjonid liustiku setetega . </s> <s> Silmaga neid piirkondi näha pole , aga maa all ei ole settekivimeid , ei ole liivakivi , on vaid liustikulised setted ( rahnud , kruus , liiv jne ) . </s> </p>
<p> <s> Harilikult tellitakse ühest firmast terve pakett : kaevu projekteerimine , pumbasüsteemi valik ja paigaldamine , vajadusel tellitakse ka veetöötlus . </s> </p>
<p> <s> Tiheasustusalal ei ole võimalik igaühele puurkaevu rajada . </s> <s> Lähtuvalt uuest ühisveevärgi ja -kanalisatsiooni seadusest hakkavad keskkonnateenistus ja omavalitsused tiheasustusaladele tungivalt soovitama tsentraalset veevärki ja kanalisatsiooni . </s> <s> See tähendab , et rajatakse üks suur ja sügav puurkaev ja iga krundi serva tuleb toru . </s> </p>
<p> <s> Pumbamajas on üldine suur veemõõtja , mis mõõdab kogu vett , ning muidugi paigaldatakse veemõõtja ka igale krundile . </s> </p>
<p> <s> <hi rend="rasvane"> Kaevu legaliseerimine </hi> </s> </p>
<p> <s> Üks teenus , millele registreerimata kaevu omanik võiks mõelda , on ka juba olemasoleva puurkaevu legaliseerimine . </s> <s> Selle töö hulka kuulub kaevu sügavuse mõõtmine , mantelduse sügavuse mõõtmine , puhastus-katsepumpamine , mille käigus määratakse puurkaevu hüdrogeoloogilised parameetrid , samuti võetakse vee analüüsid . </s> <s> Kui kaev vastab esitatud nõuetele , passistatakse see ja viiakse registrisse . </s> </p>
<p> <s> Kogu legaliseerimisprotsess maksab näiteks Harjumaal 3500-4000 krooni . </s> <s> Ometi pole see raha niisama seadusekuulekuse altarile läinud . </s> <s> Eelkõige saab kaevu omanik teavet oma kaevu kohta : selle hüdrogeoloogilisi parameetreid , teavet , millist pumpa ja veetöötlusseadmeid kasutada ning samuti vee kvaliteedi . </s> </p>
<p> <s> Juriidiliselt oluline on ka see , et kui kaevudokumendid puuduvad , ei saa seda koos maaga müüa . </s> <s> Ka maja vastuvõtuakti ei saa koostada , kui puudub puurkaevu pass . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Hea uni algab madratsist </head>
<p> <s> <hi rend="kaldkiri"> 09.07.2003 <bibl> <author> Kai Simson </author> </bibl> </hi> </s> </p>
<p> <s> <hi rend="rasvane"> Madratsit tuleb poes alati enne proovida , et saaks just selle , mida soovitakse </hi> </s> </p>
<p> <s> Pehme ja mugava magamisaseme tarvis tuleb esmalt endale selgeks teha , millist madratsit soovitakse ning seejärel asuda tutvuma poodides pakutavaga . </s> </p>
<p> <s> Tallinna Mööblimaja müüja Viktoria Blaznina sõnul on müügil kolme liiki madratsid : vati- , poroloon- ja vedrumadratsid . </s> <s> Kõige odavam ja vähem vastupidav on vatimadrats , järgneb poroloon . </s> <s> Kõige kauem kestab vedrumadrats . </s> </p>
<p> <s> Mööblitootja AS Tarmeli müügijuht Anneli Pallaste ütles , et nemad toodavad porolooni , lateksi ja vedrudega madratseid . </s> </p>
<p> <s> <hi rend="rasvane"> Vali õige vedruga </hi> </s> </p>
<p> <s> Kas valida jäigem või pehmem madrats ? </s> <s> Pallaste ütles , et see sõltub eelkõige inimese soovidest . </s> <s> Siiski lisas ta , et liiga pehmel madratsil ei pruugi end välja puhata . </s> <s> Keha järgiv madrats võimaldab seda paremini . </s> </p>
<p> <s> Vedrumadratsi jäikus sõltub vedrutraadi läbimõõdust ning vedrude arvust ruutmeetri kohta . </s> <s> Pehmematel madratsitel on see keskmiselt 110 vedru ja jäigematel 250 vedru m2 kohta . </s> <s> “ Mida rohkem vedrusid , seda väiksem võimalus , et inimene madratsi lohku magab , ” selgitas Pallaste . </s> </p>
<p> <s> Info vedrudesisalduse kohta madratsitel tihtipeale puudub . </s> <s> Seda tasub kindlasti uurida müüjalt . </s> <s> Siiski oli Tallinna Mööblimajas näha , et nii mitmegi toote tutvustusel oli see märgitud . </s> </p>
<p> <s> Pallaste rääkis , et vedrumadratseid on kahte tüüpi : spiraalvedruga ( bonnel-vedru ) ja taskustatud vedruga ( pocket-vedru ) . </s> <s> Viimase puhul on iga vedru pakitud eraldi kotikesse , mis teeb madratsi kallimaks . </s> </p>
<p> <s> Spiraalvedru puhul on vedrud omavahel ühenduses traadiga . </s> <s> Mõneti kurnab inimene neid vedrusid rohkem : kui keegi istub voodile , tõmbab ühendustraat vedrud alla ning kõik vedrud on koormatud ühtemoodi . </s> <s> Taskustatud vedru puhul vajuvad alla vaid need vedrud , millele avaldatakse survet . </s> </p>
<p> <s> Pallaste sõnul toetab taskustatud vedru magamise ajal keha paremini . </s> <s> “ Raskemad kohad nagu puus ja õlg vajuvad alla ning keha on sirgelt ja inimene puhkab end hästi välja , ” sõnas ta . </s> </p>
<p> <s> Spiraalvedrude keskmine eluiga on 10 aastat , siis hakkavad need Pallaste sõnul väsima . </s> <s> Taskustatud vedrude eluiga peaks tunduvalt pikem olema , 17-20 aastat . </s> </p>
<p> <s> Pallaste lisas , et madratsit tuleb voodis aeg-ajalt keerata . </s> <s> “ Siis ei ekspluateeri ainult ühte kohta ning see ei vaju ära , ” ütles ta . </s> <s> “ Mida tihemini keerata , seda parem . ” </s> </p>
<p> <s> Madratsit ostes peab kindlasti tähelepanu pöörama selle katteriidele : on see sünteetilisest või naturaalsest materjalist . </s> </p>
<p> <s> Pallaste sõnul on sünteetiline materjal puuvillasest tunduvalt odavam . </s> <s> Viimase kasuks räägib see , et puuvill laseb hingata . </s> <s> Sünteetiline materjal võib ajada higistama . </s> </p>
<p> <s> Samuti tuleb jälgida madratsi sisu . </s> <s> Pallaste sõnul on vedrumadratsi tehnoloogia järgmine : sees vedruplokk , mille peal ja all on poroloon ning ümber kangas . </s> </p>
<p> <s> Kallimatel madratsitel on porolooni asemel lateks ( loodusliku kautšuki baasil tehtud vahtkumm ) . </s> <s> Pallaste rääkis , et lateks hingab rohkem ning ei ole nii allergeeniline nagu poroloon . </s> <s> Ka on lateksi eluiga pikem . </s> </p>
<p> <s> Tallinna Mööblimaja müüja Viktoria Blaznina peab kõige paremaks Küprose madratsit , kus kõik komponendid on naturaalsest materjalist . </s> </p>
<p> <s> Neid madratseid tehakse kahte sorti : tavalised ja öko . </s> </p>
<p> <s> Ökomadratsil on nii suvine kui talvine pool , selgitas Blaznina . </s> </p>
<p> <s> Ühel poolel on puuvill ning teisel poolel lambavill . </s> <s> Pealmine kiht on töödeldud nii , et see on allergiavaba ning sinna ei tule tolmulestad . </s> <s> Tema sõnul soovitatakse selliseid madratseid allergikutele ja astmaatikutele . </s> </p>
<p> <s> Sarnaseid suvise ja talvise poolega madratseid toodab ka AS Tarmel . </s> <s> Müügijuht Anneli Pallaste kinnitusel on see üks nõutumaid tooteid . </s> </p>
<p> <s> Kolmas variant , kus nii sünteetikat kui ka naturaalset , on Viktoria Blaznina sõnul odavam madrats , millel ühel poolel on poroloon ning teisel vilt ja lambavill . </s> <s> “ Kompromissvariant inimesele , kes tahab midagi naturaalset , aga mitte kallist , ” ütles Blaznina . </s> </p>
<p> <s> Kuigi sünteetiline materjal ei lase tavaliselt õhku läbi , on Soome firmad toonud turule madratsid , mis sisaldavad porolooniga sarnast sünteetilist materjali eteroloni . </s> <s> See on pehme ja elastne polüuretaanvaht , mille mahust ligi 90% moodustab õhk . </s> </p>
<p> <s> <hi rend="rasvane"> Kattemadrats on vajalik </hi> </s> </p>
<p> <s> Asjatundjad soovitavad lisaks tavamadratsile osta kattemadratsi . </s> <s> Kuna kattemadrats jaotab keharaskuse madratsile ühtlasemalt , kaitseb see vedrusid ja pikendab madratsi eluiga , lisas AS Tarmeli müügijuht Anneli Pallaste . </s> <s> Veel üks põhjus on see , et riie kipub ikka määrduma ning kattemadratsil on seda kergem hooldada . </s> </p>
<p> <s> Viktoria Blaznina sõnutsi tehakse ka tavamadratseid , millelt saab katte ära võtta või on neil vahed , kust saab tolmu võtta . </s> </p>
<p> <s> Katteriiet tuleb pesta jahedas vees . </s> <s> Katet võib pesta ka pesumasinas õrnpesu programmiga , ent siis tuleb kangas niiskelt peale venitada , muidu tõmbab see kokku . </s> <s> Kattemadratseid on nii sünteetilisest kui naturaalsest materjalist . </s> </p>
<p> <s> Pallaste märkis , et kõige odavam madrats üheinimesevoodile ( 0,8 m ) sünteetilise materjaliga algab 700 ja kaheinimesevoodile ( 1,6 m ) 1400 kroonist . </s> <s> Puuvillane madrats kaheinimesevoodile algab 1700 kroonist . </s> </p>
<p> <s> Viktoria Blaznina väitel algab keskmiselt hea madratsi hind 1900 kroonist . </s> </p>
<p> <s> Pallaste sõnul eelistatakse naturaalsest materjalist madratseid . </s> <s> Suviti aga ostetakse palju ka sünteetilisi . </s> <s> “ Kevadel lähevad inimesed suveks suvilasse elama ning sinna ostetakse sünteetilise kangaga madratsid , ” lausus ta . </s> </p>
<p> <s> Enne ostu sooritamist tuleb madratsit poes kindlasti proovida . </s> <s> Tallinna Mööblimaja müüja Viktoria Blaznina kinnitust mööda tuleb seda teha just sellises asendis , nagu tavaliselt magatakse . </s> </p>
<p> <s> Blaznina märkis , et madratsite kohta tuleb kaebusi väga harva . </s> <s> Kui need ka tekivad , siis on need tingitud tihtipeale inimeste süül . </s> <s> “ Kui madratsit koju viima hakatakse , siis keeratakse see kokku ja pannakse autosse , ” sõnas ta . </s> <s> “ Aga vedrumadratsit ei tohi mingil juhul kokku murda , nagu võib seda teha vatimadratsiga . ” </s> </p></div3>
          <div3 type="artikkel"><head> Linnast maale : Kaks korda maale elama </head>
<p> <s> <hi rend="kaldkiri"> 09.07.2003 <bibl> <author> Maarius Suviste </author> </bibl> </hi> </s> </p>
<p> <s> <hi rend="rasvane"> Sarja “ Linnast maale ” VI lugu ehk Ema ja isa käivad Mustjärvel parvetamas </hi> </s> </p>
<p> <s> Lepime Liia Tõnissoniga telefonitsi kokku , et kui Viljandisse jõuame , siis helistame ja võtame ta linnast peale . </s> </p>
<p> <s> Jõuame pool tundi lubatust varem . </s> </p>
<p> <s> Kõne ootajale . </s> <s> “ Juhtus nii , et me juba Viljandis . </s> <s> Jõudsime vist liiga vara ... ” </s> </p>
<p> <s> “ ... sellest pole midagi , ma saan varem ka . </s> <s> Ma teen ruttu . </s> <s> Tulge siis siia Anttila kaubamaja ette . ” </s> </p>
<p> <s> Teeme , nagu palutud . </s> </p>
<p> <s> Mõne minuti pärast võtame Liia Tõnissoni peale ning alustame sõitu tema koju - Holstresse . </s> </p>
<p> <s> Sõidu ajal on tore juttu ajada , ei pea tuimalt autoaknast välja vaatama ja kilomeetriposte lugema . </s> </p>
<p> <s> Niisiis . </s> <s> Mis ameti peal te nii suures poes olete ? </s> <s> Müüja ? </s> </p>
<p> <s> “ Ei . ” </s> <s> See kõlab väga tagasihoidlikult ja vaikselt . </s> <s> Mis nüüd siis ? </s> </p>
<p> <s> “ Olen juhataja , ” ütleb ta lõpuks . </s> </p>
<p> <s> Vaat nüüd tahaks küll häbi pärast maa alla vajuda - oli siis vaja nii rumalasti küsida . </s> </p>
<p> <s> Sõit jätkub . </s> <s> Jutt niisamuti . </s> <s> Holstresse on Viljandist 14-15 kilomeetrit . </s> </p>
<p> <s> <hi rend="rasvane"> Sõbrad imestasid </hi> </s> </p>
<p> <s> Sõbrad-tuttavad ei jõudnud ära imestada , kui teada said , et Tõnissonid on maale elama läinud ja peavad nüüd maalt linnas tööl käima . </s> <s> Küsisid , kuidas nad saavad nii kaugel tööl käia ja kas bussid ikka sõidavad . </s> </p>
<p> <s> “ See ei ole küll pikk maa tööl käia , ” ütleb Liia Tõnisson . </s> <s> Hommikul läheb ta bussiga linna , õhtul tagasi . </s> <s> Vahel viib abikaasa ta autoga tööle . </s> <s> Vahel seetõttu , et nad käivad Viljandis tööl eri aegadel . </s> </p>
<p> <s> Juttu jätkuks kauemaks , aga juba tervitab meid teeääresilt , mis teatab , et oleme Holstres . </s> </p>
<p> <s> Sõidame kohe hoovi välja . </s> <s> Punane Ford on maja ees - peremees Jüri on kodus . </s> <s> Maja lähedal sõidab jalgrattaga noorim laps Jüri ( 10 ) , teised lapsed , Siim ( 15 ) ja Liisi ( 12 ) , ei ole praegu kodus . </s> <s> Kes spordilaagris , kes koolimajas . </s> </p>
<p> <s> Tõnissonid on kaks korda maale elama kolinud . </s> <s> Kõigepealt elasid nad Kohtla-Järvel , siis läksid Võrumaale . </s> <s> Elu läks aga oma rada pidi ja nii tuli teine elukoht valida . </s> <s> Nad leidsid tee Viljandisse ja nüüd siis Paistu vallas Holstres . </s> </p>
<p> <s> Maja Holstres otsis välja peremees . </s> <s> Kui pereema seda esimest korda nägi , pidi ta infarkti saama . </s> </p>
<p> <s> “ Päris tõsiselt kohe . ” </s> <s> Ta võtab peast kinni . </s> <s> “ Malts ja hein oli mul kuskil ninani . </s> <s> Pool maad võsa all . </s> <s> Aknad rääbakad . </s> <s> Suures toas oli nii , et kui midagi maha kukkus , siis veeres see teise toa otsa . </s> <s> Terve esimene aasta oli meil köögi kohal suur auk . ” </s> </p>
<p> <s> Algul oli neil ainult üks tuba , nüüd on kolm tuba ja korras köök , vesi sees . </s> <s> Nad saaksid ka pööningule tube teha . </s> <s> “ Aga enne lähevad vist lapsed kodunt ära , kui see valmis saab , ” muigab Liia Tõnisson . </s> </p>
<p> <s> Mida teie sõbrad-tuttavad sellest arvasid , kui te maale elama läksite ? </s> </p>
<p> <s> “ Kui algul ühes toas elasime , siis üks Jüri sõber ütles , et tema naine ei oleks elu sees olnud nõus niimoodi siia elama tulema , ” jutustab pereema ja ütleb seejärel naerdes : “ Aga nüüd , kui meil nii enam-vähem hakkab korda saama , tahavad paljud siia tulla . ” </s> </p>
<p> <s> Oleme tükk aega õues juttu rääkinud ja linnulaulu kuulanud , kui majast astub välja mees ja tervitab meid juba kaugelt . </s> </p>
<p> <s> “ Tema on meil pereisa , ” tutvustab abikaasa . </s> <s> Ja nüüd sekkub ka peremees Jüri vestlusse . </s> </p>
<p> <s> Miks otsustasite maaelu kasuks ? </s> </p>
<p> <s> Liia ( tõsiselt ) : “ Ma ei mõtlegi praegu millelegi muule kui vaid maaelule . </s> <s> Ma ei kujuta ettegi , kui peaksin oma kolme lapsega praegu linnas elama . </s> <s> Ei tea , mida me teeksime . </s> <s> Ma ei julgeks noorimat poega vist üldse välja lasta . ” </s> </p>
<p> <s> Jüri ( naerdes ) : “ Otsustasime , jah , siia Holstresse ühe kuudi osta . ” </s> </p>
<p> <s> Liia : “ Ma just enne ütlesin , et see oli algul nii rääbakas . ” </s> </p>
<p> <s> Jüri : “ Nüüd on aga see rahaprobleem , et lõplikult valmis teha . ” </s> </p>
<p> <s> Millal siis valmis saab ? </s> </p>
<p> <s> Jüri : “ Arvan , et kunagi kümne aasta jooksul . </s> <s> Kõrvalhoone on ka vaja korda teha . </s> <s> Oleme kuus aastat siin ära elanud , nüüd on seest enam-vähem . ” </s> </p>
<p> <s> Liia ( tõsiselt ) : “ Viis aastat ikka . ” </s> </p>
<p> <s> Jüri ( enesekindlalt ) : “ Sügisel saab kuus . ” </s> </p>
<p> <s> Liia : “ Vist küll , jah . ” </s> </p>
<p> <s> Ja olete siiani rahule jäänud ? </s> </p>
<p> <s> Liia : “ Jah . </s> <s> Ka lapsed . ” </s> </p>
<p> <s> Jüri ( naerdes ) : “ Pood on liiga lähedal . </s> <s> Kui õlu otsas , saab kohe uue järele minna . ” </s> </p>
<p> <s> Nüüd naerame juba kolmekesi . </s> </p>
<p> <s> Aga nad on tõesti siin oma eluga rahul . </s> <s> Mitte ainult kauplus ei ole lähedal , vaid ka bussipeatus . </s> <s> Samuti Holstre põhikool , kus võsukesed tarkust omandavad . </s> </p>
<p> <s> Liia ( rõõmsalt ) : “ Ei ole nii , et oled maal ja midagi ei ole . </s> <s> Ja ma arvan , et maal on ikka kergem elada kui linnas . ” </s> </p>
<p> <s> Lapsed saavad sporti teha , käivad suusatrennis , kõik on tublid , aga kõige tugevam on Siim , on võistlustel hästi sõitnud . </s> <s> Ka pereisa pole talvel tihti kodus - temagi naudib lähedal asuvat Holstre-Polli suurepäraseid suusaradasid . </s> </p>
<p> <s> Kõrgem küngas pole mitte ainult Pollis , vaid ka kohe nende maja juures . </s> <s> Ja pealegi veel looduskaitseala . </s> <s> See on Kindralimägi , millel kasvab 100-150aastane männik . </s> <s> Samas on ka kabeli vare , mille kivist võlvide alla on maetud Holstre mõisa viimane omanik kindral von Berg . </s> <s> Seda juba aastast 1784. </s> </p>
<p> <s> Lähedal on ka soo ning järv . </s> <s> Mustjärv nimeks . </s> <s> Kus saab ka ujumas käia . </s> </p>
<p> <s> Liia ( rahulolevalt ) : “ Nii mõnus ja hea on pärast tööd ujuma minna . ” </s> </p>
<p> <s> Ja vahel , kui ta veidi närvis on , läheb mehega järve peale parvetama - ka see on nii mõnus . </s> <s> “ Vesi rahustab jubedalt , ” lisab ta . </s> </p>
<p> <s> Rahustab ka see , kui kuuled , kuidas rähn männikus toksib , ning näed , kuidas kitsed tulevad vahel lausa akna alla . </s> <s> Rääkimata teistest elusolenditest , kes siin end näitavad ja häält teevad : toonekurg , sookurg , kodukakk ja haigur järve peal . </s> </p>
<p> <s> <hi rend="rasvane"> Linnas pole õiget kodu </hi> </s> </p>
<p> <s> Kas teil vahepeal ei ole sellist mõtet tulnud , et läheks linna tagasi ? </s> </p>
<p> <s> Liia ( enesekindlalt ) : “ Ei ole . </s> <s> Üldse ei ole . </s> <s> Mis need linnainimesed on ... </s> <s> Linnas ei ole ju mitte midagi teha . </s> <s> Siis ongi nii , et vorbitakse muudkui ületunde . ” </s> </p>
<p> <s> Jüri : “ Linnainimestel ei ole seda õiget kodu , nende kodu lõpeb korteriuksega . ” </s> </p>
<p> <s> Tõnissonidel on hea meel , et üle tee asuvad elumajad . </s> <s> See tähendab , et naabrusvalve on hea . </s> <s> Või nagu ütleb Jüri : “ Seda jama ei ole , et on vaja jalgratast lukustada . ” </s> </p>
<p> <s> Äkki siis peaks naabrusvalvet suurendama ? </s> <s> Tähendab , et rohkem inimesi maale meelitama . </s> </p>
<p> <s> “ Ega linnainimesi saagi maale meelitada , ” arvab Liia ja lisab , et kui lihtsalt meelitada , siis võib maale elama minna igasuguseid untsantsakaid . </s> <s> “ Mismoodi sa ikka meelitad ? </s> <s> Inimene peab seda ise tahtma . ” </s> </p>
<p> <s> Seda nüüd küll . </s> <s> Peab ise tahtma . </s> <s> Linlased linlasteks , aga miskit moodi peaks ka praegust maaelu väärtustama . </s> </p>
<p> <s> Peremees mõtleb hetke . </s> <s> “ Ennekõike on vaja ühiskonnas suhtumist muuta , ” ütleb Jüri . </s> <s> “ Meie ühiskond on niivõrd noor aru saamaks , mis on tõsine väärtus . ” </s> </p>
<p> <s> Tal on õigus . </s> <s> Tuline õigus . </s> </p>
<p> <s> Selle teadmisega lahkume nende juurest . </s> <s> Kuigi ... õieti nagu ei tahaks . </s> </p>
<p> <s> <hi rend="kaldkiri"> 8. mail alanud sarjas viimati ilmunud : <gap rend="viited"/> </hi> </s> </p></div3>
          <div3 type="artikkel"><head> Rannarootslased viisid Rootsi kuningale kutse </head>
<p> <s> <hi rend="kaldkiri"> 09.07.2003 <bibl> <author> Annika Poldre </author> </bibl> </hi> </s> </p>
<p> <s> <hi rend="rasvane"> Rannarootslased sõitsid Haapsalus Rannarootsi muuseumis ehitatud purjekaga - jaalaga - Rootsi , et vana tava järgi kuningale kirja viia </hi> </s> </p>
<p> <s> Kuningale viidi nädal tagasi kolme lehekülje pikkune rootsikeelne kiri , mille oli koostanud jaala nõukoda . </s> </p>
<p> <s> <hi rend="rasvane"> Kuningas , tule perega külla ! </hi> </s> </p>
<p> <s> “ Kirjas oli natuke Eesti rootslaste ajaloost ja kuningale kirja viimise traditsioonist ning Eesti rootslaste praegusest olukorrast , ” rääkis jaala ehitamise ja sõidu eestvedaja , Rannarootsi Muuseumi direktor Alar Schönberg . </s> </p>
<p> <s> Kirjaga anti edasi rannarootslaste soov , et kuningas oma perega ja eriti lastega jälle Eestisse tuleks . </s> <s> Kuningalt paluti ka toetust , et remontida 1925. a ehitatud rannarootslaste kaljas Hoppet , mis praegu seisab Stockholmis ja kuulub rootslasele , kes seda müüa kavatseb . </s> </p>
<p> <s> Kirja viimisega elustati vana tava . </s> <s> Rannarootslaste esimesest reisist kirjaga kuningalossi pole andmeid , kuid viimane reis tehti 1860ndatel , kui vormsilased käisid Stockholmis parunihärra üle kurtmas . </s> </p>
<p> <s> Eesti suursaadik Rootsis Toomas Tiivel ütles , et kuningakoja suhtumine sellesse ettevõtmisse oli väga heatahtlik . </s> <s> Kuningalossi pääses kümme meest , mõned meeskonnaliikmed ja rannarootslaste esindajad Naissaarelt , Ruhnust , Vormsist ning jaala saatnud purjelaeva Marta kapten . </s> <s> “ Arvan , et mehed , kes lossi ei pääsenud , pole palju kaotanud , ” ütles kapten . </s> </p>
<p> <s> Kuna kuningas oli ära , võttis neid vastu õuemarssal . </s> <s> “ Meil oli lõbus ja asjalik vestlus , ” lisas Saarlaid . </s> <s> Õuemarssal andis meestele kuninga poolt tervitused edasi ja lubas ka kuningalt vastust . </s> </p>
<p> <s> Jaala saabumisele järgenud päeval etendasid Noarootsi gümnaasiumi õpilased Stockholmis mereajaloo muuseumis Vihterpalu pulma ehk katkendeid rannarootslaste pulmakombestikust , mida aasta tagasi mängiti kuningas Carl Gustafile ja kuninganna Silviale , kui nad Rannarootsi Muuseumi külastasid . </s> </p>
<p> <s> <hi rend="rasvane"> Ootamatusi polnud , märga küll </hi> </s> </p>
<p> <s> Rannarootsi Muuseumi direktor Alar Schönberg ütles , et reisiplaanis ootamatusi ette ei tulnud . </s> <s> “ Meie navigeerimisseadmed ja -riistad ning merekaardid on väga kaasaegsed , ” rääkis kapten . </s> <s> “ Vihm meid ei sega , aga kõva tuul võib segada . </s> <s> Kui tuult on üle kümne meetri sekundis , siis me merele minna ei tahaks . ” </s> </p>
<p> <s> Kui tuult ei olnud , kasutati sõidul ka mootori abi , sest päevast ja kellaajast , millal mehed kuningalossi pidid jõudma , tuli täpselt kinni pidada . </s> </p>
<p> <s> Sõideti kiirusega viis sõlme tunnis . </s> <s> Ööd oldi sadamates ja kohale jõuti ajavaruga , päev varem , kui mehi kuningalossi oodati . </s> </p>
<p> <s> Rootsi kuningriigi pealinna ühe kuulsaima turismiatraktsiooni , Vasa laeva lähedal , said mehed läbimärjaks . </s> <s> Tugev vihm ja tuul takistasid ilmselt ka nende huviliste kohaletulekut , kes Rootsi Raadio eestikeelsest saatest olid jaala saabumisest kuulnud . </s> </p>
<p> <s> “ Marsruut oli kümme kuud tagasi paigas , ” rääkis jaala kapten Meelis Saarlaid . </s> <s> Sadamates võeti meeskonda kõikjal sõbralikult ja suure huviga vastu , välja arvatud Osmussaarel , kus keegi vastu ei tulnud . </s> </p>
<p> <s> Jaalale oli julgestuseks kõrval Haapsalust alates kahemastiline purjelaev Marta , mille kodusadam on Tallinn . </s> <s> “ Minu kui purjetaja silmis on see üks toredamaid Eesti purjelaevu , ” lisas Saarlaid . </s> </p>
<p> <s> Teel vahetusid peatustes ka mõned meeskonnaliikmed . </s> <s> Põhimeeskonnas , kuhu kuulus kümmekond meest , tegid reisi algusest lõpuni kaks Lennukiga ümber maailma purjetanud meresõitjat - kapten Meelis Saarlaid ja esimene tüürimees Tiit Riisalo . </s> </p>
<p> <s> Põhimeeskonda kuulusid ka jaala ehitajad , teine tüürimees Jorma Friberg ja kolmas tüürimees Janar Raagmaa , tüürimehed Alar Schönberg , näitleja Jaan Tätte ning Tele 2 esindaja Üllar Jaaksoo . </s> </p>
<p> <s> <hi rend="rasvane"> Reisi kiida lõpus </hi> </s> </p>
<p> <s> Laupäeval alanud tagasiteel , kui kurss võeti Hiiumaale , soovis kapten lääne- või põhjakaare tuult . </s> <s> “ Usun , et tuleb tore ülesõit ja mehed näevad , kuidas käib purjetamine ja milline on elu purjelaevas , ” ütles ta . </s> </p>
<p> <s> Kapteni plaani järgi pidi tagasisõit kestma 36 tundi . </s> <s> Laupäeval asuti tagasiteele ja sõideti paksus udupiimas . </s> <s> “ Paar-kolm meest oli udu ajal vahis ja korra kerkis üks laev udust ette , ” rääkis Schönberg . </s> <s> “ Reisi kiida alles reisi lõpus . ” </s> </p>
<p> <s> Jaala ehitati poolteist aastat , aluseks kirjalikud allikad , joonised ja fotod . </s> <s> Tööd rahastas Tele 2. </s> </p>
<p> <s> Jaala oli sada aastat tagasi rannarootslaste seas levinuim laevatüüp - kõrge vööri , laia ahtri ja sihvaka joonega kahemastiline purjekas . </s> </p>
<p> <s> Jaalasid hakati ehitama 1860ndatel , nende aeg sai otsa 1920ndatel , kui hakati ehitama suuremaid laevu . </s> </p></div3>
          <div3 type="artikkel"><head> Üks kokk teise järel </head>
<p> <s> <hi rend="kaldkiri"> 09.07.2003 <bibl> <author> Maarius Suviste </author> </bibl> </hi> </s> </p>
<p> <s> Jälle mingi kokasaade ! </s> <s> Jälle keegi lõikab ja hakib , vaaritab ja keedab . </s> <s> Kas meil on tõesti veel vähe neid ( igavaid ) kokasaateid ? </s> <s> See oli esimene reaktsioon , kui sai teatavaks , et Kanal 2 tuleb suvel välja kahe uue sarjaga : “ Kokk tuleb ! ” ning “ Kutsu Iff külla ” . </s> <s> Ühel saatejuht Jan Uuspõld , teisel Ivo Linna . </s> </p>
<p> <s> <hi rend="rasvane"> Tahaks vähem haigutada </hi> </s> </p>
<p> <s> “ Kokk tuleb ! ” kõlab kuidagi ähvardavalt . </s> <s> See oleks nagu hoiatus : “ Olge valvel , kokk on liikvel ! ” </s> <s> Tegu oleks nagu õudusfilmiga , kus košmaarne kokk , nuga käes , käib majast majja ning hirmutab inimesi . </s> </p>
<p> <s> Midagi sellist õnneks Kanal 2 eetris ei ole , tegu on hoopis lõbusa saatega . </s> </p>
<p> <s> “ Kokk tuleb ! ” pidi reklaami järgi olema kokasaade , mida vaadates Maire Suitsu ja Imre Kose minestaksid . </s> <s> No ei minesta ! </s> <s> Ei minesta ka televaataja ! </s> <s> Sest selles ei ole midagi sellist , mis jalad nõrgaks ning näo valgeks teeb . </s> </p>
<p> <s> Jan Uuspõld oleks veel parem saatejuht , kui ta ennast natuke nähtavamaks teeks . </s> <s> Ta oskab küll süüa teha ja võõrustajaid intervjueerida , aga ta tundub kuidagi vaikne ja äpu , ei ole nagu see Jan Uuspõld , keda oleme harjunud nägema . </s> <s> Eriti Draamateatri lavalt . </s> </p>
<p> <s> Jan , tee rohkem nalja ! </s> <s> Oled ju näitleja ja lase oma andel välja paista . </s> <s> Oskad ju küll nalja teha ja inimesi naerma ajada . </s> <s> Muide , see annaks saatele väga palju juurde . </s> <s> Siis tuleks seda vaadates ehk ka vähem haigutada . </s> </p>
<p> <s> Saates on üks imelik tegelane - maitsepolitsei . </s> <s> Senistest üllatuskülalistest on oma rolli välja mänginud ainult Anu Saagim , kes käis esimeses saates Heimar Lengil külas . </s> </p>
<p> <s> Saagimi ajuvabajutt oli lausa pärl ! </s> <s> Ja aasimine ning Lengi korteris ringi tuhlamine andis avasaatele väga palju juurde . </s> <s> Elektrit tuli ja külaskäik läks elavamaks . </s> <s> Nalja sai kõvasti ! </s> <s> Tegelikult võikski öelda , et esimene saade on senistest parim olnud . </s> <s> Külaskäigud Gunnar Loho ning Rein Langi juurde oleksid võinud parem riiulisse jääda . </s> </p>
<p> <s> Rahule võiks jääda ka 26. juunil eetris olnud saatega , kus süüa tegid kokk Jan ning Peeter Saul ja Heli Lääts . </s> <s> Politseireporterist üllatuskülaline Peeter Võsa ei olnud suu peale kukkunud ning aasis söögitegijate kallal . </s> <s> Õnneks mängis Heli Lääts mängu kaasa ning andis Võsale mitu valusat vastulööki . </s> <s> Mis oli väga nauditav . </s> </p>
<p> <s> Toidud on saates “ Kokk tuleb ! ” juhuslikud , umbes nii , et mis külmkapis parajasti on , seda ka tehakse . </s> <s> Aga ühtegi uut retsepti saatest küll ei saa . </s> <s> No mis retsept see on , et prae värsket kurki ning vala pannil singiviilud õllega üle ! </s> </p>
<p> <s> <hi rend="rasvane"> Iff ei urgitse </hi> </s> </p>
<p> <s> “ Kutsu Iff külla ” on hoopis teistsugune saade . </s> <s> Ja see tundub kuidagi armsam , sõbralikum . </s> </p>
<p> <s> Kui kokk Jan külastab oma saates tuntuid inimesi , sorib nende külmkapis ning kiikab magamistuppa ja lillepildiga tualetti , siis Ivo Linnal on hoopis teine eesmärk . </s> </p>
<p> <s> Meeldib , et Iff käib külas lihtsatel Eesti inimestel , vaatab , kuidas elatakse , ajab mõnusat juttu , ei urgitse , ei aja intriigi taga . </s> <s> Ühesõnaga Eesti elu kõige ehedamal kujul . </s> </p>
<p> <s> Ja võõrustajatele on Iffi tulek suureks elamuseks , nagu võis näha sarja esimeses saates - küllap räägitakse Olustveres Iffi külaskäigust veel aastaid ja aastaid . </s> </p>
<p> <s> Ühesõnaga : Iffi saade meeldib rohkem kui Uuspõllu oma . </s> <s> Mis aga ei tähenda , et sügiseks , kui sarjad on lõppenud , ei võiks arvamus muutuda . </s> </p></div3>
          <div3 type="artikkel"><head> Contra veerg : Sigu pärlite ette </head>
<p> <s> <hi rend="kaldkiri"> 09.07.2003 </hi> </s> </p>
<p> <s> Miks peab televisiooni kritiseerima ? </s> <s> Miks on ikka nii ühele kui teisele saatele paljutki ette heita ? </s> <s> Et oleks nagu tehtud kiirustades , ülejala . </s> <s> Aga räägitakse , et kuna teleri ees istuvad ja telejaamade reitingut tõstavad paratamatult ka lollid inimesed , tulebki teha saateid , millest kõik aru saaksid ! </s> <s> Sest ega pärleid maksa sigade ette loopida . </s> </p>
<p> <s> Pöörame seekord aga kõrva hoopis vastu raadiot , kust tuleb “ KÖP ” ja täpsemalt saade , milles Tõnu Oja võtab murda dogmasid seast ( notsust , põrsast , rõngasninast ) kui räpasest ja rumalast . </s> <s> Ja mis sealt selgub ? </s> </p>
<p> <s> Et sead oskavad pärleid hinnata . </s> <s> Kahesajast toiduainest , mis neile ette antakse , põlgavad nad ära 170. </s> <s> Vähe sellest - erinevalt inimesest oskab siga söömises piiri pidada , ei ahmi rohkem , kui kõht nõuab . </s> <s> Ainult seamoodi joomine pidi tõsi olema . </s> <s> Kui keegi vaid raatsiks õlut ja viina kärsa ette anda . </s> </p>
<p> <s> Telesaadete jms tegijad , kes kardavad pärleid sigade ette loopida , teadku , et siga ei armastagi niivõrd pori , kui selles peituvat vett . </s> <s> Häda lihtsalt selles , et siga ei lubata puhta vee manu . </s> </p>
<p> <s> Ka sigade häälitsused sisaldavad sõnumit . </s> <s> Röhkimiste eestikeelsed ekvivalendid oleks näiteks : “ Kus sa oled ? ” , “ Kes sa oled ? ” või “ Ets kae ! ” </s> </p>
<p> <s> Aga kas teie , kallid lugejad , olete piisavalt h(s)ead selle loo lugemiseks ? </s> <s> Kas teate , mis on dogma , mis on “ KÖP ” ja kes on Tõnu Oja ? </s> <s> Notsud vähemalt seda viimast küll vist teavad , sest ainult oma headest sõpradest saab teha nii südamliku tunniajase saate . </s> </p>
<p> <s> Sigaleebe oli isegi muusikavalik , kus lauldi laste- , lori- , ja rahvalikke laule sea teemadel , põhirõhk Juhan Viidingu muhefilosoofilistel lugudel “ Kolmest põrsakesest ” . </s> <s> Samas puudusid laulud nagu “ Sa oled vana vastik siga ” ( J.M.K.E ) või “ Joo ennast täis kui siga ” . </s> </p>
<p> <s> Ja kas teate , millal Ameerika standardite järgi saab põrsast siga ? </s> <s> Kui ta saavutab kaalu 40 kilo . </s> <s> See võiks kehtida ka inimeste kohta . </s> <s> Hulga selgem kui see , et mingist kaalust algab helves , mingist kilost kukk ja teatud raskusega inimene on poolraskekaallane . </s> </p></div3>
          <div3 type="artikkel"><head> Raadio- , spordi- ja isamees </head>
<p> <s> <hi rend="kaldkiri"> 09.07.2003 <bibl> <author> Sirje Pärismaa </author> </bibl> </hi> </s> </p>
<p> <s> Paljud kuulajad krutivad raadionupu Tartu Raadio lainepikkusele ainuüksi seepärast , et kuulda Madis Ligi häält . </s> <s> Tema madal tämber on sisenduslik ja veenev . </s> <s> Justkui kirikuõpetajal . </s> <s> Selle hääle lummusesse sattunud daamid on saatnud Ligile kirjugi . </s> </p>
<p> <s> “ Mu hääl on looduse and , ” lausub Ligi . </s> <s> Tänu sellele annile ta Eesti Raadio noorte reporterite klubisse kutsutigi . </s> <s> Esimene lugu oli eetris 2. aprillil 1977 ülikooli suvemalevast . </s> <s> Raadiotööst sai ajalooüliõpilane kena stipilisa . </s> </p>
<p> <s> <hi rend="rasvane"> Raadiotööga paksuks ei lähe </hi> </s> </p>
<p> <s> Pärast aastast õpetajatööd kodukoolis Orissaares pakuti kohta Eesti Raadios . </s> <s> Ligi oli 15 aastat Tartu stuudios uudistetoimetaja . </s> <s> 1994 tuli Tartu Raadiosse programmidirektoriks . </s> </p>
<p> <s> “ Minu asi on panna programm püsti ja hoolitseda , et saadetel oleks tegijad taga , ” selgitab Ligi . </s> <s> Ise teeb ta probleemsaateid , nagu “ Asi klaariks ” , “ Foorum ” ja “ Tartu tund ” , samuti tervise- , spordi- ja liiklussaateid ja otseülekandeid . </s> <s> “ Pinge on tugev . </s> <s> Selle tööga paksuks ei lähe ! ” naerab ta . </s> </p>
<p> <s> Madis Ligi sõnul oli riigiraadiost tulles esialgu võõras rääkida asjadest , millest ei taha . </s> <s> Kuid kommertsraadio elab 100% reklaamirahast . </s> <s> Seepärast peab suruma end alla ega saa öelda , et mõni kaup on sant . </s> </p>
<p> <s> Hobuse aastal sündinud mehena pole Ligi kunagi tööd peljanud . </s> <s> Kuigi leiba alati suuvärgiga teeninud , on talle meeldinud füüsiline pingutus . </s> </p>
<p> <s> “ See taastab ja aitab pinget maha võtta , ” kõneleb eluaeg sporti teinud mees . </s> <s> Ka praegu käib Ligi mitu korda nädalas end liigutamas : palli mängimas , jalgrattaga sõitmas , jõusaalis , suusatamas . </s> </p>
<p> <s> “ Võin keksida sellega , et olen esimene Eesti ajakirjanik , kes on läbi sõitnud Vasaloppeti 90 kilomeetrit . </s> <s> Saan sinna rivisse lisada veel viis Finlandia-hiihtot , 17 Tartu maratoni ja Tartu neliküritused . ” </s> </p>
<p> <s> Ka tema sõprusringkonnas on inimesed , kes peavad spordist lugu , mitte ei vaata kõrtsitoa poole . </s> <s> Tema majapidamises pole olnud tuhatoosi , suurem osa sõprugi ei suitseta . </s> <s> Igal pühapäeval kell seitse kütavad Ligid oma Tähtvere kodus sauna . </s> <s> Kolm S-i - sport , saun ja seltskond - on raadiomehele ühevõrra tähtsad . </s> </p>
<p> <s> Veerand sajandit on Madis Ligi pidanud ka isamehe ametit . </s> <s> Sel suvel saab 250 korda täis . </s> <s> “ Noored on hakanud jälle pulmi pidama , ” kiidab ta . </s> <s> Uueks trendiks on igasugu erisused ja stiilipeod . </s> <s> Näiteks volbriööl riietus seltskond nõiaks . </s> <s> Ka isamees . </s> </p>
<p> <s> Arvatakse , et isamees ei olda kunagi kaine peaga . </s> <s> Ligi ei võta peale šampusepokaali naljalt midagi . </s> <s> “ Mul tuleb nagu uus hingamine ka alkoholita , ” naerab ta . </s> </p>
<p> <s> Heasüdamliku inimesena oli Ligile loomulik samm Lõvide liikumisega ühinemine . </s> <s> Ta tunneb uhkust Lions klubisse kuulumise üle ja on õnnelik , et loomuomane abivalmidus on leidnud rakendust . </s> </p>
<p> <s> <hi rend="rasvane"> Saarlase kõnepruuki pole </hi> </s> </p>
<p> <s> Madis Ligi abikaasa Tiina on aastaid olnud Tartu linnavalitsuse rahandusosakonna asejuhataja . </s> <s> Vanem tütar Liis õpib ülikoolis , noorem tütar Kadri Treffneri gümnaasiumis ( sügisest tõenäoliselt Austraalias ) . </s> <s> Poeg Martin lõpetas põhikooli . </s> </p>
<p> <s> Kuigi Madis Ligi on saarlane , ei reeda kõnepruuk päritolu . </s> <s> “ Ö-st said onupojad jagu , kui ülikooli tulles aasta nende juures elasin , ” paljastab Ligi saladuse . </s> <s> Aga nagu teispoole väina saab , tuleb ö kohe tagasi . </s> </p></div3>
          <div3 type="artikkel"><head> Mida teevad telenäod suvel ? </head>
<p> <s> <hi rend="kaldkiri"> 09.07.2003 </hi> </s> </p>
<p> <s> Mida teevad telenäod suvel ? </s> <s> Kuidas ja kus nad veedavad suve ja puhkust ? </s> <s> TeRa küsitlustest selgus , et Eesti teletegijad jagunevad kaheks : ühed puhkavad jäägitult ja maandavad pinged , teised rügavad tööd ning puhkavad nii vähe kui võimalik . </s> </p>
<p> <s> <hi rend="rasvane"> Mati Talvik : </hi> </s> </p>
<p> <s> Puhkuse ajaks lähen oma maakodusse , mis asub Harjumaal Hara lahe tipus . </s> <s> Külad tulevad meil seal nagu väikesed kidad Juminda poolsaarest välja ja ühe sellise kida tipus on minu suvila ja maalahmakas . </s> <s> Viimasega on kõige rohkem tööd . </s> <s> Maadleme võsa ja muruga - linnamehe kahe põlisvaenlasega . </s> <s> Maakodu on mul otse mere ääres ja seal on lausa patt , kui merel ei käi . </s> </p>
<p> <s> Raamatuid ei ole plaanis lugeda , pigem mõtiskleda , milleks muidu nii palju aega ei jää . </s> <s> Televiisor on meil seal ka , aga see on nagu rohkem igaks juhuks või siis mõne spordivõistluse jaoks . </s> </p>
<p> <s> Suvi on eelkõige puhkamiseks ja pingete maandamiseks . </s> <s> Loodan , et see tuleb meeleolukas ja lõbus , sest saan olla oma rahva ja lähedaste keskel , mis on kõige tähtsam . </s> </p>
<p> <s> <hi rend="rasvane"> Anu Välba : </hi> </s> </p>
<p> <s> Ma tõesti puhkan , sõna otseses mõttes puhkan . </s> <s> Reisin ja loen , tööd küll ei tee . </s> <s> Sõidan mööda Eestimaad . </s> <s> Välisreise mul plaanis ei ole , sest Eestis on nii palju väikseid , armsaid ja rahulikke kohti , kuhu ma väga minna tahan . </s> </p>
<p> <s> Samas tahan käia ka mööda suvelavastusi ja lugeda väärtkirjandust , nagu John Fowlesi “ Maagi ” ja Doris Lessingu “ Kuldset märkmeraamatut ” . </s> <s> Juuli keskel lähen Muhu tulevikumuusika festivalile “ Juu jääb ” . </s> <s> Suve jooksul on plaanis mütata ka mööda Eestimaa põnevamaid matka- ja loodusradu . </s> </p>
<p> <s> <hi rend="rasvane"> Kristjan Jõekalda : </hi> </s> </p>
<p> <s> Ma püüan nii vähe puhata kui võimalik , sest tuntud tõde on ju see , et puhkus väsitab kõige rohkem . </s> <s> Kui puhkan , siis teen seda koos perega Saaremaal Kuressaares oma õe juures ja siis on see tõeline puhkus . </s> <s> Käin rannas ja tõesti : lihtsalt puhkan täie rinnaga ja ongi kogu operett . </s> </p>
<p> <s> Saaremaa on väga hea koht sellepärast , sest sinna sõidetakse eesmärgiga tulla ja jääda , mitte järgmine hommik jälle auruga mandri poole kihutada . </s> <s> Saaremaa atmosfäär on positiivne ja rahulik . </s> <s> Sealt on hea hiljem taas linna tööle sukelduda . </s> </p>
<p> <s> <hi rend="rasvane"> Lembitu Kuuse : </hi> </s> </p>
<p> <s> Ma tahan suvel võimalikult vähe ringi sõita ja põhiaja Võsul veeta . </s> <s> Ma olen selle kohaga juba nii kokku kasvanud , sest seal on minu lapsepõlvemaad ja kodumetsad . </s> <s> Käin tihti ujumas , rannas löön iga päev võrku , sest see hoiab vormis . </s> <s> Sõpradega kümblen saunas ja nii see mõnus suvi lähebki . </s> </p>
<p> <s> Võsu on minu suvi ja ma tahan , et see oleks soe ja kallis paik ka minu lastele , kellega käime siinkandi kaunimaid paiku avastamas . </s> <s> Võsul on suured rahnud ja vaatamisväärset üllatavalt palju . </s> </p>
<p> <s> Kahjuks on mu puhkus kõrvalhüpetega , sest tööd peab ka tegema . </s> <s> Pärast juunioride orienteerumise MMi Põlvas torman kohe Võsule tagasi . </s> <s> Aga kui suusahooaeg hakkab peale , siis saab puhkusest ainult unistada . </s> </p>
<p> <s> <hi rend="rasvane"> Peeter Võsa : </hi> </s> </p>
<p> <s> Suvepuhkusest kui sellisest ei tule midagi välja . </s> <s> Kuidas siis talumees suvel puhata saab ? </s> <s> Teen ikka oma maakodus Ida-Virumaal keset Alutaguse metsi kõvasti tööd . </s> <s> Kõike seda , mis muidu puhkuse pähe läheks . </s> <s> Sügisel sõidan võibolla odavale lõunamaale , Taisse näiteks . </s> </p>
<p> <s> <hi rend="rasvane"> Reet Linna : </hi> </s> </p>
<p> <s> Oi jessuke , ma ei teagi , millal mul see puhkus algab , sest ma olen nii tööinimene . </s> <s> Mulle üldse ei meeldigi puhata . </s> <s> Puhkus on jõudeolemine , ja kui mul tegevust ei ole , siis ma väsin ära ja langen stressi . </s> <s> Selline kõht ülespidi puhkamise aeg on minu jaoks möödas . </s> </p>
<p> <s> Ma olen see inimene , kellel jääb siis ilmselt mootor seisma , kui ta enam ringi ei liigu . </s> <s> Pean kogu aeg liikuma , siis ma tunnen ennast hästi ja olen väga positiivne . </s> </p>
<p> <s> Olen viimastel aastatel tänu “ Laulge kaasa ” ja “ Me oleme Tallinnast ” saadetele avastanud nii palju toredaid kohti , kuhu tahaks hirmsasti tagasi minna . </s> <s> Otepää ja Põlvamaa on minu ühed lemmikud ja ka Saaremaa , kus paljud hõimlased mind külla ootavad . </s> </p>
<p> <s> Palju tegemist on mul oma aias Meriväljal . </s> <s> Aed on väga suur , kokku tuhat ruutu ja nii ma olengi seal kogu oma vaba aja käpuli mulla sees ja askeldan rooside kallal . </s> <s> Võibolla võtan ka natuke päikest . </s> </p>
<p> <s> Telekat ma suvel eriti vaadata ei viitsi , kuigi oma “ Bingot ! ” teen küll suvi läbi . </s> </p>
<p> <s> Veel mõne aiapeo tahaksin korraldada , sest mul ei ole kaua aega olnud võimalust sõpru külla kutsuda . </s> <s> Vedasin kapist välja ka rulluisud ja proovin nendega natuke ringi sõita . </s> </p>
<p> <s> Üks suur unistus on ka - sõita pojaga Peterburisse . </s> <s> Vene ajal sai seal palju käidud ja tegelikult olen ma seal ka sündinud . </s> </p>
<p> <s> <hi rend="rasvane"> Aarne Rannamäe : </hi> </s> </p>
<p> <s> Mina puhkan jäägitult oma suvilas ja mitte kuhugi ei sõida , isegi mitte Eesti piires . </s> <s> Teen põhjalikult aiatöid , praegugi on mul pintsel käes . </s> <s> Ometi pean ka üle laupäeva raadiosaadet juhtima ja sellepärast ei saa rihma päris maha võtta , kuigi väga tahaks . </s> <s> Aga raadio ees on selline kohustus võetud ja sõna tuleb pidada . </s> </p></div3>
          <div3 type="artikkel"><head> Maasikate tippaeg ligi </head>
<p> <s> <hi rend="kaldkiri"> 09.07.2003 <bibl> <author> Rein Raudvere </author> </bibl> </hi> </s> </p>
<p> <s> Viimaks on maasikaaeg käes . </s> <s> Tartu avaturul kauples esmaspäeval oma veerandsada maasikamüüjat . </s> </p>
<p> <s> “ Tippaeg veel pole , mõne päeva pärast ehk , ” rääkis oma talu maasikaid müüv 14aastane Puhja poiss Paul Sepp . </s> </p>
<p> <s> Marjad olid ilusad , kilost küsis ta 35 kr. </s> <s> See oligi turu keskmine hind . </s> <s> Nirumatest said müüjad 25 , kõige ilusamatest 55 kr. </s> </p>
<p> <s> Keskpäevaks oli Paul müünud kaks kastitäit marju kuuest . </s> <s> Kättejäämise hirmu polnud . </s> <s> Turul oli ta tänavu esimest päeva , seni müüsid nad maasikad kokkuostjatele . </s> </p>
<p> <s> “ Kokkuostjad maksavad poole vähem , ” põhjendas Paul . </s> <s> Hindadest arvas ta , et eelmise aasta tasemele ( 12-15 kr/kg ) need tänavu ei kuku , kuid alla 20 võivad minna küll . </s> </p>
<p> <s> Pangodi kandi Mägiste talu maasikamüüja Ilme sõnul võib aga maasikate tippaeg äragi jääda , kui vihmad ei lõpe . </s> <s> Kuna marjauputust tulemas pole , ei uskunud ta , et ilus mari tänavu alla 25 krooni kukuks . </s> </p>
<p> <s> Turu esimeste mustade sõstarde eest küsis Ilme 20 kr/kg . </s> </p>
<p> <s> Silm märkas ka mustikaid . </s> <s> “ Mustikaid hakkab nädala pärast tulema , praegu on neid vaid kohati , ” rääkis Liivi , kes Võru kandist korjatud marjade eest küsis 100 kr/kg . </s> <s> Mustikarohkust tänavu oodata pole - arvata , et külm tegi liiga . </s> </p>
<p> <s> Väheke oli Liivil kaasas ka kukeseent , 150kroonise kilohinnaga sai ta neist kähku lahti . </s> <s> Keskpäeval sai turult kaseriisikaid ( 20-25 kr/kg ) . </s> </p>
<p> <s> Et värske kartuli hind langeb , on vanadel mugulatel viimased hingetõmbed . </s> <s> Ilus värske kartul maksis 16 ja sõrmkübarasuurused 5 kr/kg . </s> </p>
<p> <s> Porgandihind oli 40-60 , kapsas 5 , värske kurk valdavalt 14-15 ja kohalik tomat 28-30 kr/kg . </s> <s> Värske hapukurgi kilo tegi rahakoti 30 krooni tühjemaks . </s> </p></div3>
          <div3 type="artikkel"><head> Viru Säru lõi Palmses päikese särama </head>
<p> <s> <hi rend="kaldkiri"> 09.07.2003 <bibl> <author> Erika Klaats </author> </bibl> </hi> </s> </p>
<p> <s> Laupäeva keskpäeval tundub Palmse mõisa ainsaks rõõmulaiguks olevat värvikirevais rahvarõivais särulised . </s> <s> Taevas kisub vägisi vihmahalliks ja õige pea päästabki ilmataat taevaluugid valla . </s> </p>
<p> <s> IX Viru Säru avamiseni jääb vaid napilt tund , aga ladiseval vihmaveel ei paista lõppu tulevat . </s> </p>
<p> <s> Säru lipp tõuseb siiski õigel ajal vardasse . </s> <s> Vihm taandub . </s> <s> Festivali kunstiline juht Igor Tõnurist klobistab lokulauda , seab särulised murul ringi astuma . </s> <s> Ligi 30 folkloorirühma teeb seda , mida Tõnurist ütleb . </s> </p>
<p> <s> “ Me esinemegi iseendale , ” on Tõnuristi sõnum . </s> <s> Ta on kuuendast särust saati levitanud mõtet , et tegelastele polegi pealtvaatajate hulk oluline . </s> <s> Ühise repertuaari tundmine ühendab nii lauljaid , tantsijaid kui ka pillimehi . </s> <s> “ Kui külalisi tuleb , las tulevad ja teevad kaasa . ” </s> </p>
<p> <s> <hi rend="rasvane"> Käib aasta ringi </hi> </s> </p>
<p> <s> Tõnuristil on see neljas Viru Säru korraldada . </s> <s> Tema meelest oli aeg suunitlust muuta . </s> <s> Ja ta pööraski arhailisema folkloori poole . </s> <s> Sest eestlane ei teadnud enam oma emakeelset muusikat , mis tegelikult on väga põnev . </s> </p>
<p> <s> “ Miks muidu muutusid just Veljo Tormise laulud välismaal väga populaarseks , ” mõtiskleb Tõnurist . </s> <s> “ Regiviisid on lihtsalt niivõrd eksootilised . </s> <s> Me ise aga ei oska seda veel täiel määral väärtustada . ” </s> </p>
<p> <s> Et materjali tundma õppimine võtab palju aega , eelneb igale särule sari folklooriteemalisi loenguid ja õppepäevi . </s> <s> See tähendab , et Lääne-Virus on aasta läbi käimas folklooriteemalisi lugusid . </s> </p>
<p> <s> Seekord oli koduseks tööks kiigelaulude kava . </s> <s> Tunnusmeloodiakski oli kiige lakkamatu krigin . </s> <s> See ei lõppenud mõisaõuel minutikski . </s> </p>
<p> <s> Platsil mängib algul Kadrina külakapell , seejärel Virumaa noorte orkester . </s> <s> Kuna Jaanus Põlder , kes seda orkestrit juhatab , on Viljandi kultuurikolledžis rahvamuusikat õppinud , otsustasid nad Tõnuristiga repertuaari võtta nii klassikalist kui ka rahvamuusikat . </s> </p>
<p> <s> Tõnurist meenutab , et kui ta hakkas esimene kord noortele seda muusikat tutvustama , algas proov hoopis tantsust . </s> <s> “ Põlder mängis viiulit ja mina õpetasin lapsi tantsima . </s> <s> Ütlesin , et pillimees peab tundma neid tantse , mida ta saadab . ” </s> </p>
<p> <s> <hi rend="rasvane"> Jõudis koju tagasi </hi> </s> </p>
<p> <s> Eestis on ligikaudu 20 folkloorifestivali . </s> <s> On neidki , mis tulnud ja läinud . </s> <s> Viru Säru üks kindlamaid , sest on alati panustanud järjepidevusele . </s> <s> Aastaid tagasi kolis see Palmsest Vihulasse , tänavu jõudis taas tagasi koju . </s> </p>
<p> <s> Säru algatas 1986. aastal Tarvanpää folkloorirühma juht Maie Orav . </s> <s> Rühm kannab nüüd nime Rikkad ja Ilusad ning selle liige Raivo Riim on tänavuse festivali reklaamijuht . </s> <s> Riim ütleb , et erakapitalile seda üritust üles ei ehita . </s> <s> Põhilised toetajad on seni olnud Rahvuskultuuri Fond , Kultuurkapital ja Lääne-Viru ühisomavalitsus . </s> </p>
<p> <s> Miks rahvas siia tuleb ? </s> </p>
<p> <s> “ Tantsime ja laulame iseenda jaoks , ” kordab Riim Tõnuristi . </s> <s> “ Kui pealtvaatajaile meeldib , siis esineme ka nendele . ” </s> </p>
<p> <s> Kadrina tantsijad ja lauljad on osalenud algusest peale . </s> <s> Seekord on neid kokku 60 ringis , muu hulgas kümmekond pasunameest ja kapell . </s> </p>
<p> <s> Tantsijate juhi Ivi Lehtmetsa ja lauljate juhi Kadri Mägi sõnul käivad kõik koos sellepärast , et endal on huvitav . </s> <s> Kadrinas on tantsimise ja laulmise traditsioon nii pikk , et ilma ei oskagi enam keegi hakkama saada . </s> </p>
<p> <s> “ Mehi on küll raskem tantsima meelitada , ” teab Lehtmets . </s> <s> “ Segarühmad kiratsevad sellepärast mujalgi . ” </s> </p>
<p> <s> Lauljad alustasid mõni aasta tagasi seitsme naisega , nüüd on neid üheksa . </s> <s> Juhendaja Kadri Mägi kõige noorem - 27 kõigest , kõige vanem laulja jääb 50 kanti . </s> <s> Kadri kutsusid Kadrina naised end õpetama , sest teadsid , et Rakvere muusikakoolis on selline tore noor õpetaja . </s> </p>
<p> <s> Ivi Lehtmets ütleb , et tema juures on tantsu õppinud nii emad kui tütred . </s> </p>
<p> <s> <hi rend="rasvane"> Vanus ei loe </hi> </s> </p>
<p> <s> Tamsalu gümnaasiumi neiud Riin Sikka , Marita Amur ja Liina Kanarbik mängivad Vajangu valla kapellis Lustpill - Riin viiulit , Marita ja Liina kannelt . </s> </p>
<p> <s> Riin ei oska öelda oma lemmiklugu , sest neid on nii palju . </s> <s> Muusikakoolis viiulit õppiva Riinu meelest on vahelduseks väga hea mängida ka rahvalikke viise . </s> </p>
<p> <s> Marita õppis kannelt koolis õpetaja Sirje Luige käe all . </s> <s> Liina hakkas juba väga varakult venna kõrvalt kandlemängu õppima . </s> <s> Liina ema mängib kapellis rütmipille . </s> <s> “ Meil ongi kapellis koos päris mitu ema ja tütart , ” ütleb Liina . </s> </p>
<p> <s> Tüdrukud muretsevad , et kandletootmine ära lõpetati . </s> <s> Viimase partii ostiski Lustpill endale . </s> <s> “ Rahvapille ja rahvatantsu peaks ikka õppima , ” arvavad tüdrukud . </s> <s> “ Kahjuks tuleb uusi tegijaid juurde vähe . </s> <s> Meie küll ei raatsi pooleli jätta . ” </s> </p>
<p> <s> Muuga maanaisteseltsi juht Ilma Lausvee koob mõisavärava lähedal kangastelgedel triibulist külaliste vaipa . </s> <s> Iga külaline peaks kuduma ühe triibu , kokku loodab Lausvee kanga kolmemeetriseks saada . </s> </p>
<p> <s> Teljed on küla pealt toodud . </s> <s> Väikebuss vedas need 16 km kauguselt Vilma Penga käest , kes on eluaeg kangastelgedel midagi teinud . </s> </p>
<p> <s> Ilma Lausvee kooks ka kodus vaipu , aga pole aega , vaja seltsi tööd juhtida . </s> <s> “ Ega kangastelgedel kudumist unusta , kui juba korra oled ära õppinud , ” lohutab Lausvee ennast . </s> <s> Ja usub , et küllap ükskord on temalgi rohkem aega näputööd teha . </s> </p>
<p> <s> Viru Säru Lausveele meeldib , sest tema meelest peab see pidu igal juhul jätkuma . </s> <s> “ Annaks jumal , et me ka euroliidus oma vanu kombeid ja oskusi ära ei unustaks . ” </s> </p>
<p> * * * </p>
<p> <s> Säru teine päev algas ainulaadse vaimuliku kontserdiga Ilumäe kabelis , kus lauldi rahvapäraseid koraale . </s> <s> Laul kõlas kabelis võimsalt ja huvilisi tuli kokku palju . </s> <s> Osa huvilisi pidi laulu kabeliukse tagant kuulama . </s> <s> Kiriklikku regilaulu polnud paljud enne kuulnudki . </s> </p>
<p> <s> Hiiepärn Ilumäe piiril sai täis ohvririide ribasid . </s> <s> Protestiti Lahemaa metsade röövraie ning Eestimaa randade lagastamise vastu . </s> </p></div3>
          <div3 type="artikkel"><head> Hannes Kaljujärv : Igas mehes on Nipernaadit </head>
<p> <s> <hi rend="kaldkiri"> 09.07.2003 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Emajõe Suveteater mängib Tartus Jaama tänava pargis August Gailiti “ Nipernaadit ” </hi> </s> </p>
<p> <s> <hi rend="rasvane"> Nimiosaline Hannes Kaljujärv , mis mees see Nipernaadi on ? </hi> </s> </p>
<p> <s> Eelkõige poeet . </s> <s> Mees , kes rääkis seda , mida naisekõrv kuulda tahtis . </s> <s> Põhjamaa üürikese suve väärtustaja . </s> <s> Mujal kui Põhjamaal ei saa olla nii palju Nipernaadisid . </s> </p>
<p> <s> <hi rend="rasvane"> Kui palju on teis endas Nipernaadit ? </hi> </s> </p>
<p> <s> Gailit on kirjeldanud Nipernaadit . </s> <s> See , et ta on inetu mees , läheb täppi . </s> <s> Nina nagu kirves peas - selles suhtes oleme sarnased . </s> <s> Ka hingelt . </s> <s> Eks midagi sellist ole paljudes meestes . </s> </p>
<p> <s> <hi rend="rasvane"> Kas miski on selle kuju juures ka vastuvõetamatut ? </hi> </s> </p>
<p> <s> Ei , üldsegi mitte . </s> <s> Ta korraldab küll afääre , aga need on lõbust ja lustist , seal pole pahatahtlikkust taga . </s> </p>
<p> <s> <hi rend="rasvane"> Mis laadis on “ Nipernaadi ” lavastatud ? </hi> </s> </p>
<p> <s> Poeetilises laadis , väga palju on tinglikku . Žanri määratlus võiks olla : täna mängime Nipernaadit . </s> <s> Ei maksa otsida ajastu autentsust . </s> <s> Vaatamata sellele , et mängitakse vabas õhus , on see ehe teater . </s> <s> Seal on hästi armas ja ilus muusika , nii 30ndate filmimuusikat kui ka originaallugusid . </s> </p>
<p> <s> Kõik eeldused on selleks , et tuleks armas ja ilus lugu . </s> <s> Võibolla mõni tahaks , et oleks ka lihakärsatamise hõngu ja palagani . </s> <s> Seda siiski pole . </s> </p>
<p> <s> Tükki mängitakse Jaama tänava pargis , kus 1870. aastal sai alguse eesti rahvuslik teater . </s> </p>
<p> <s> Mängupaik sobib väga hästi . </s> <s> Akustika on hea , tekst ei tohiks kaduma minna . </s> <s> Oleks tore , kui rahvas leiaks tee sinna . </s> <s> Sest mis seal salata , koht jääb natuke liikumistrajektooridest kõrvale . </s> </p>
<p> <s> <hi rend="rasvane"> Kui palju Gailitit on säilinud ? </hi> </s> </p>
<p> <s> See ongi kõik Gailit ! </s> <s> Tal on lauseil oma rütm ja poeesia ning oma sõnadejärjekord . </s> <s> Ta ei ütle “ tühjad õllepudelid ” , vaid “ õlle tühjad pudelid ” . </s> <s> Ma ei saa öelda , et 100% seda keelt jälgin , ikka suu vormib sõnu mõneti vastupidises järjekorras kui Gailitil kirjas . </s> </p>
<p> <s> Uurisin raamatut “ Gailit ja Toomas Nipernaadi ” , kus antud lugemismudelid “ Nipernaadile ” . </s> <s> Üks on autobiograafiline , kus teda vaadatakse kui Gailitit ennast . </s> <s> Gailit ise oli tegelikult väga perekeskne mees . </s> <s> Ta toob välja unistused ja ihad , mis mehes peitumas . </s> </p>
<p> <s> Nipernaadi on ka kui müüt . </s> <s> Terminil “ Nipernaadi ” on oma tähendus ja see on läinud kasutusele . </s> <s> “ Nipernaadi ” on raudselt ka maailmakirjanduse riiulisse kuuluv teos , sarnaselt “ Peer Gynti ” ja “ Thijl Ulenspiegeliga ” . </s> </p>
<p> <s> <hi rend="rasvane"> Paljudel on veel meeles Tõnu Kark Nipernaadi rollis . </hi> </s> <hi rend="rasvane"> <s> Kas see segab ? </s> </hi> </p>
<p> <s> Natuke ikka . </s> <s> Kark oli kõike muud kui Nipernaadi Gailiti kirjelduse järgi . </s> <s> Aga ta mängis nii veenvalt , et suutis uskuma panna : Nipernaadi võib olla ka selline . </s> <s> Kark tegi pool tööd minu eest ära , ma ei pea nii palju punnima . </s> </p>
<p> <s> <hi rend="rasvane"> Ka Ugalas on sel suvel “ Nipernaadi ” . </hi> </s> <hi rend="rasvane"> <s> Millest selline buum ? </s> </hi> </p>
<p> <s> Emajõe Suveteater võttis juba kahe aasta eest selle plaani , aga see ei realiseerunud kohe . </s> <s> Eks selliseid buume ikka teki , et hakatakse sarnaseid autoreid tegema . </s> <s> Ma ei oska põhjust leida . </s> <s> Ma ei saa aru , miks “ Nipernaadit ” varem pole tehtud , see on ju tõeline suvetükk . </s> </p></div3>
          <div3 type="artikkel"><head> Kindralmajor Tiiu Kera : Kindraliks teevad teened ja õnn </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Miks peab Ameerika terrorismiga sõda pidama ? </hi> </s> </p>
<p> <s> Kuigi ma olen ameeriklane , väljendan ma isiklikku seisukohta . </s> <s> Sõda tuleb pidada sellepärast , et terrorism kujutab endast rahvusvahelist ohtu . </s> <s> Kusjuures mõned organisatsioonid ja valitsused on enam sihikule võetud kui teised . </s> </p>
<p> <s> <hi rend="rasvane"> Millega põhjendada Iraagis toimunud sõda ? </hi> </s> </p>
<p> <s> Ma ei ole Lähis-Ida ekspert ega tööta ka enam valitsuse teenistuses , mistõttu minu infoallikad on täpselt samasugused nagu tavakodanikul . </s> <s> Asja on arutanud meediakanalid , think-tankid ( analüüsikeskused , nn ajutrustid - toim ) ja võrgustikud üle kogu maailma , aga ühest vastust ei ole . </s> </p>
<p> <s> Pean samas tunnistama , et meie kaitseministeerium eesotsas ministriga on aus : mida mõtlevad , seda ka ütlevad . </s> <s> Või mida on telepildis näha olnud , see on ka toimunud . </s> <s> Olen täiesti veendunud , et Ameerika president , kaitseminister ja välisminister pole rahva eest midagi varjanud . </s> </p>
<p> <s> <hi rend="rasvane"> Mida te isiklikult arvate - kas Iraagi sõda saab õigustada ? </hi> </s> </p>
<p> <s> Tunnen poolehoidu Läti presidendi Vaira Vike-Freiberga vastu , kes ütles , et mitte keegi ei tohiks kannatada türannia käes . </s> <s> Balti riigid on kaasa aidanud türanni kukutamisele , mille eest neile tuhat tänu . </s> </p>
<p> <s> Ma olen veendunud , et iraaklased on tänulikud kõigile , kes tegid kiire lõpu Stalini stiilis režiimile . </s> <s> Nüüd on aeg Iraagi opositsioonil väljendada oma mõtteid , kuidas ühiskonda edasi viia . </s> </p>
<p> <s> <hi rend="rasvane"> Millest see tuleb , et Iraagi sõda osutus n-ö kergeks sõjaks ? </hi> </s> </p>
<p> <s> Sõda pole eales kerge , sõda on alati kohutav . </s> <s> Sõda pole kunagi ka eelistatum lahendus . </s> <s> Sõda kavandatakse pikka aega , kusjuures planeerimise käigus tuleb ilmsiks järjest uusi elemente . </s> <s> Asi muutub kohe kindlasti vastavalt sellele , kui ollakse kohal mereväega , kui õhus on õhuvägi , kui lahinguväljal tegutseb maavägi . </s> </p>
<p> <s> Nii et mõeldamatu on sõjategevuse planeerimisel ette näha minutilise täpsusega tegevuskava . </s> <s> Usaldada tuleb luuret . </s> <s> Ent antud sõja puhul oli luure kaunis kammitsetud , kuivõrd tegemist oli ikkagi väga suletud ühiskonnaga . </s> </p>
<p> <s> <hi rend="rasvane"> Kuidas hinnata seda , et Iraagi sõjas osales televisiooni vahendusel kogu maailm ? </hi> </s> </p>
<p> <s> Minu meelest tuli inimestele üle kogu maailma kasuks , et nad nägid , kui jube on sõda . </s> <s> See näitab , et sõda kui lahendus on kõikidest mõeldavatest lahendustest kõige hirmsam . </s> </p>
<p> <s> Mis puutub meedia kohalolekusse sõjakoldes , siis see oli suurepärane idee : et ajakirjanikud on lahinguüksuste juures . </s> <s> Samamoodi kajastas press rindetegevust ka II maailmasõja ajal. </s> <s> Tõsi , tollal ei toimunud otselülitusi ega olnud reportaažid minutipealt eetris . </s> <s> Satelliidid lihtsalt puudusid . </s> </p>
<p> <s> Iraagi sõja järgsetes teleesinemistest kriipsutasid Ameerika ajakirjanikud korduvalt alla , et pressi kohalolek sõjatandril hoidis ära sõjakuriteod . </s> </p>
<p> <s> <hi rend="rasvane"> Kas teisalt polnud tegu osava manipuleerimisega , et ajakirjanik on küll kohal , aga ta pannakse sõda nägema täpselt nii , nagu sõjaväelastest planeerijad seda on kavandanud ? </hi> </s> </p>
<p> <s> Absoluutselt mitte . </s> <s> Üksuste juhid , kellel lasub vastutus iga üksiku sõduri elu eest , ei jaksa mõtelda , kuidas manipuleerida kaasas oleva ajakirjanikuga . </s> </p>
<p> <s> Vietnami sõjaga võrreldes on palju muutunud . </s> <s> Me võtame meedia kaasa ja katsume ajakirjanike suhtes olla nii vastutulelikud kui võimalik , et pressi kaasabil USA avalikkus mõistaks sõjas toimuvat . </s> </p>
<p> <s> Olen kategooriliselt vastu mõttelaadile , et meediat kasutati sõjas omakasupüüdlikult ära . </s> <s> On igati tervitatav , et ajakirjandus nägi kõike kohapeal oma silmaga . </s> </p>
<p> <s> <hi rend="rasvane"> Kui õige räägiks lahti selle episoodi , mis puudutas Bagdadi muuseumi hindamatu väärtusega varade varastamist . </hi> </s> <hi rend="rasvane"> <s> Seda , kuidas ameeriklastest sõdurid vaatasid pealt ega teinud midagi , et röövleid takistada . </s> <s> Kuidas teie seda vahejuhtumit kommenteeriksite ? </s> </hi> </p>
<p> <s> Et ma polnud Bagdadis nende sõdurite kõrval , siis pole minu asi kohut mõista , kas nad käitusid õigesti või mitte . </s> <s> Ma ei tea , mis olid tollel hetkel sõduritele antud ülesanded . </s> <s> Seda võin ma küll ütelda , et Iraagil lasub kohustus igati kaitsta oma kultuuriväärtusi . </s> </p>
<p> <s> <hi rend="rasvane"> Kui võrdleks omavahel Afganistani ja Iraaki , kas ei või juhtuda Iraagiga samamoodi : hea mõte üles ehitada demokraatlik riik ei kuku kohapeal lihtsalt välja ? </hi> </s> </p>
<p> <s> Et ma olen paar kuud Ühendriikidest eemal Euroopas olnud , siis Afganistani viimaste arengutega olen kursis vaid ajakirjanduse vahendusel . </s> <s> Seda on vähevõitu , et põhjapanevaid järeldusi teha . </s> </p>
<p> <s> Ühte võib küll ütelda : maailma ajaloost on võimalik tuua ridamisi näiteid , et kui sa ei tapa vaenlast , siis ta maksab kätte . </s> <s> Sõdade kaupa võib seda tendentsi märgata . </s> <s> Seega : töö tuleb korralikult lõpetada . </s> </p>
<p> <s> <hi rend="rasvane"> Kui Saddam Husseini saatus oleks teie kätes , kas annaksite käsu Saddam tappa ? </hi> </s> </p>
<p> <s> Vaenlane hävitada ei tähenda ilmtingimata tema füüsilist hävitamist . </s> <s> Saddami elu või surma küsimus ei ole minu kätes . </s> <s> Selle otsuse langetavad võimud . </s> </p>
<p> <s> <hi rend="rasvane"> Kuidas teile tundub , kas ameeriklastel on ikkagi terviklik ülevaade moslemite kultuurist - kes nad on , miks nad käituvad nii , nagu nad käituvad . </hi> </s> <hi rend="rasvane"> <s> Ehk teisisõnu , kas nad tunnevad oma vastast hästi ? </s> </hi> </p>
<p> <s> Ma ei ole ei Lähis-Ida ega ka moslemite kultuuri asjatundja . </s> <s> See pole kunagi mu uuringute keskmes olnud . </s> <s> Samas tunnen ma mitmeid valitsuse juures töötavaid suurepäraseid moslemieksperte . </s> <s> Ma usun küll , et nende töö tulemusena omab administratsioon täit ülevaadet . </s> </p>
<p> <s> <hi rend="rasvane"> Julgeoleku ohud on maailmas hoopis teistsugused , kui need on olnud aastakümnete vältel . </hi> </s> <hi rend="rasvane"> <s> Sestap on ka Põhja-Atlandi Lepingu Organisatsioon ( NATO ) küllaltki erinev sellest , milline ta on aastaid olnud . </s> <s> Millisesse NATOsse Eesti teie meelest ikkagi astub ? </s> </hi> </p>
<p> <s> See on küsimuste küsimus . </s> <s> NATO on 50 aastat taganud rahu Euroopas . </s> <s> Minu arvamuse kohaselt loodi NATO traditsiooniliste vaenlaste lahus hoidmiseks . </s> </p>
<p> <s> Selle ülesandega on NATO ka väga hästi hakkama saanud . </s> <s> See on üks edukamaid liitusid kogu inimkonna ajaloo vältel . </s> </p>
<p> <s> Ma ei arva , et kellelgi oleks tahtmist muuta NATO eesmärki või siis kuulsat viiendat artiklit ( <hi rend="kaldkiri"> kui rünnatakse üht NATO liikmesriiki , siis see tähendab rünnakut alliansile ja NATO annab vasturünnaku - toim </hi> ) . </s> <s> Samal ajal on maailm mõistagi palju muutunud , mistõttu uutel liikmesriikidel lasub kohustus toota ühiselt julgeolekut . </s> </p>
<p> <s> <hi rend="rasvane"> Hulk aastaid oli NATO mõte : ameeriklased sees , sakslased vait , venelased väljas . </hi> </s> <hi rend="rasvane"> <s> Millega võiks põhjendada NATO olemasolu täna ? </s> </hi> </p>
<p> <s> Venelaste kaasamine on kõigi huvides ja ka Venemaa ise on huvitatud kaasa löömast maailma asjade otsustamisel . </s> <s> Ajalooliselt on Venemaa palju kannatanud ja samal ajal on maailm Venemaa pärast kannatanud . </s> <s> Põhjuseks on olnud Venemaa eemalolek . </s> </p>
<p> <s> Meie eesmärk on tekitada Venemaas kohusetunnet maailma ees . </s> <s> Et ta kannab vastutust maailma käekäigu eest . </s> </p>
<p> <s> <hi rend="rasvane"> Mis te arvate , kas Eestile on hea see , et Venemaa oleks tugev , või pigem see , et ta oleks nõrk ? </hi> </s> </p>
<p> <s> Venemaad tugevdada tähendab , et ta peab arenema . </s> <s> Siseriiklikult peab Venemaa välja arendama institutsioonid , mis annavad aluse demokraatia süvenemisele ja panevad majanduse kasvama . </s> <s> Sedalaadi tugevnemist tuleks igati tervitada . </s> </p>
<p> <s> Kui rahvusvahelisel areenil suhtutakse riigisse kui nõrka tegijasse või kui selle riigi rahvale tundub , et teda ei võeta tõsiselt , siis ta käitub etteaimamatult . </s> <s> See käib nii suure kui ka väikese riigi kohta . </s> </p>
<p> <s> <hi rend="rasvane"> Kas teie meelest kujutab Venemaa praegu ohtu Balti riikidele ? </hi> </s> </p>
<p> <s> Sellele peavad vastama Balti riigid , mitte mina eemalseisjana . </s> </p>
<p> <s> <hi rend="rasvane"> Te olete eestlane . </hi> </s> </p>
<p> <s> Ma olen ameeriklane , kellel on eesti juured . </s> <s> Nende üle olen ma uhke , ei enam . </s> </p>
<p> <s> <hi rend="rasvane"> Kas teile tuli üllatusena , kuidas USA senaatorid hääletasid Eesti ja teiste riikide NATO liikmeks saamise üle ? </hi> </s> <hi rend="rasvane"> <s> Ikkagi 96 poolt- ja ei ühtegi vastuhäält . </s> </hi> </p>
<p> <s> Kas ma just sellist hulka poolthääli ette kujutasin , aga olin täiesti veendunud , et tuleb positiivne tulemus . </s> <s> Balti riigid nägid palju vaeva NATOsse saamise nimel . </s> </p>
<p> <s> Balti diplomaadid töötasid oskuslikult n-ö koridorides . </s> <s> Kümne aastaga tegid nad endale asja täpselt selgeks , kellega ja kuidas rääkida , miks peavad just Balti riigid NATOsse saama . </s> </p>
<p> <s> Washingtonis jälgisin üksisilmi , kuidas Balti lobi käis . </s> <s> Loomulikult ei saa alahinnata väliseestlaste , -lätlaste ja -leedulaste osa selles selgitustöös . </s> </p>
<p> <s> Ma uskusin kindlalt , et sellisel kombel külvatud seeme kannab vilja . </s> </p>
<p> <s> <hi rend="rasvane"> Mida arvate Euroopa Liidu nn kaitseinitsiatiivist , millega aprilli lõpul tulid välja Prantsusmaa , Belgia , Saksamaa ja Luksemburg ? </hi> </s> </p>
<p> <s> Ei Euroopa Liit ega ka majandus ole minu valdkonnad , sestap on raske öelda , mis asi see kaitseinitsiatiiv oma olemuselt on . </s> </p>
<p> <s> Ühes olen ma küll veendunud : uute struktuuride loomine tähendaks bürokraatia suurendamist , see aga pole vist eriti mõttekas tegevus . </s> <s> Teisalt , kaitsestruktuuri loomine või mitteloomine ripub ikkagi ära Euroopa Liidu liikmesriikidest , mitte minu kui eemalseisja tahtest . </s> </p>
<p> <s> Ma olen aru saanud , et Euroopa Liit tahab muutuda kodanikule arusaadavamaks . </s> <s> Samas töötavat Euroopa Liidus enam kui 300 alakomiteed . </s> <s> Kuidagi uskumatult palju . </s> </p>
<p> <s> <hi rend="rasvane"> Kindralmajor Tiiu Kera , mida te arvate Eesti kaitseväest ? </hi> </s> </p>
<p> <s> See on eestlaste otsustada , missugust kaitseväge teil vaja läheb . </s> <s> Ma imetlen , millise visadusega Eesti ohvitserid ehitavad üles kaitsejõudusid ja kui täpselt nad samas tunnetavad Balti kaitsetöö vajadust . </s> </p>
<p> <s> Ma olen eriti uhke nende ohvitseride üle , kes lahkusid Nõukogude armeest ja asusid oma oskusi rakendades rajama Eesti armeed . </s> <s> Seda enam , et ühel ja teisel neist on vene naine , kes mehega sarnaselt on õla alla pannud Eesti kaitsejõududele . </s> </p>
<p> <s> Mul on isiklik suhe nii mõnegagi neist ohvitseridest ja pean tunnistama , et nendes peredes räägivad lapsed ja naine eesti keelt paremini kui mina . </s> </p>
<p> <s> <hi rend="rasvane"> Nii et te usute Eesti kaitsejõudude tugevusse ? </hi> </s> </p>
<p> <s> Loomulikult . </s> <s> Kaitsejõudude ülesehitamise tark tegu on see , et on silmas peetud NATO regionaalse julgeoleku tagamise põhimõtet . </s> <s> Et on arvesse võetud seda , kuidas NATO üldisesse julgeoleku tootmisse panustada . </s> </p>
<p> <s> Et pole tagasi lükatud rahutagamise õppuste abi . </s> <s> Pean silmas ennekõike Taani pakutavat abi . </s> </p>
<p> <s> Me võime Balti kaitsejõudude kui partneri üle tunda tõelist uhkust . </s> <s> Nii selle üle , kuidas õppeabi vastu on võetud , kui ka selle üle , kuidas nad hiljem oma oskusi ellu rakendavad . </s> <s> Saata oma ohvitsere ja sõdureid Balti riikidesse õppustele on tõeline investeering tulevikku . </s> </p>
<p> <s> Nüüd on käes eristumise aeg . </s> <s> Nüüd on Balti riikidel aeg otsustada , millistesse valdkondadesse nad suudavad oma spetsialiste välja käia . </s> <s> Balti riikide spetsialistidel on kõrge hariduse oreool . </s> <s> On see siis meditsiiniline eriüksus , kes tegutseks ükskõik kas Afganistanis , Kosovos või kusagil mujal Balkanil , Iraagis . </s> <s> Või demineerijad . </s> <s> Või keemiarelva asjatundjad . </s> <s> Nad on omandanud hea kogemusbaasi ja seda NATO just vajabki . </s> </p>
<p> <s> <hi rend="rasvane"> Eesti kaitsejõududes töötavad ohvitserid , kellel on USA , Saksa , Taani , Prantsuse ja teab veel mis riigi kogemus . </hi> </s> <hi rend="rasvane"> <s> Kuidas teile tundub , kas see pole mitte alarmeeriv , et Eesti ohvitserid on lõpetanud erinevad lääne sõjakoolid ? </s> </hi> </p>
<p> <s> Vastupidi , me peaksime seda tervitama ja selle üle rõõmu tundma . </s> <s> Kogudes kokku lääneriikide kogemused , rakendavad ohvitserid just selle kõige parema ja õigema oma Eesti kaitsejõudude teenistusse . </s> </p>
<p> <s> <hi rend="rasvane"> Eestile on hingelähedane olnud territoriaalkaitse mantra . </hi> </s> <hi rend="rasvane"> <s> Ent territoriaalkaitse on NATO vaatevinklist nähtuna täiesti mõttetu . </s> <s> Mis on teie sõnum , kuidas taanduda sellest mõttetust kontseptsioonist ? </s> </hi> </p>
<p> <s> See on traditsiooniline kaitsekontseptsioon üle maailma . </s> <s> Ma tean , et selle ümber käivad väitlused . </s> <s> Ja see on väga hea , et on idee kaitsjaid ja ründajaid . </s> <s> Eriti hea on see , et need väitlused käivad just nüüd , mil Eestist ja teistest Balti riikidest on saamas NATO liikmed . </s> </p>
<p> <s> Tahan öelda enda poolt , et sõjajõudusid tuleb kasutada nii mõttekalt kui võimalik ja seda NATO üldisema konteksti taustal . </s> </p>
<p> <s> <hi rend="rasvane"> Mis te arvate , millal antakse Eesti kaitsejõududes naisele kindralmajori tiitel ? </hi> </s> </p>
<p> <s> See tiitel ei tule üleöö . </s> <s> Kõigepealt ikka on vaja saada leitnandiks ja sealt samm sammu haaval edasi . </s> <s> Tean , et Leedus sai hiljuti üks naine koloneli aukraadi . </s> <s> Ei oska ennustada Eesti kohta midagi . </s> <s> Võtab aega . </s> </p>
<p> <s> <hi rend="rasvane"> Kuidas teist endast kindralmajor sai ? </hi> </s> </p>
<p> <s> Ma olen USA õhujõudude kindralmajor . </s> <s> Ameerika õhujõududes on naisi edutatud 70ndate algusest saati . </s> <s> Ma ei oskagi täpselt ütelda , kas olin USA õhujõududes 23. või 25. naiskindral . </s> <s> Üldkokkuvõttes aga umbes 75. </s> <s> Nii et naiskindralid pole Ameerikas mingi uudis . </s> </p>
<p> <s> Mina tulin kaitsejõududesse , kui veel kehtis kunstlik 2% piirang . </s> <s> Ehk teisisõnu : naisi ei tohtinud relvajõududes rohkem teenida . </s> <s> Aga see muutus peagi . </s> </p>
<p> <s> Kui kaitsejõud vajavad inimesi , siis ei loe , kas ta on naine või mees . </s> <s> Maad võttis uus mõttelaad . </s> <s> Kui naised armees midagi ette võtavad , siis on see kohe märgata . </s> <s> Kui teed hästi - märgatakse , kui läheb viltu - märgatakse samamoodi . </s> <s> Naiste tegusid pannakse tähele kaitsejõududes hoopis rohkem kui meeste omi . </s> </p>
<p> <s> Kindralmajori aukraad on üldiselt väga austusväärne tiitel . </s> <s> Kindral olla tähendab teeneid ühelt poolt , aga õnne peab ka olema . </s> </p>
<p> <s> <hi rend="rasvane"> Miks öeldakse , et kellel on ülekaal õhus , see on ka sõja võitnud ? </hi> </s> </p>
<p> <s> Õhujõud tekkisid tehnoloogia arenguga . </s> <s> Kõik sõjad enne XX sajandit toimusid ilma õhujõududeta . </s> <s> Ma ei oska sellele aksioomile muud lisada , kui et jah , kahtlemata ei saa maa- ega merevägi olla edukas , kui pole kaasatud õhuväge . </s> <s> See lihtsalt on nii . </s> </p>
<p> <s> <hi rend="rasvane"> Miks on sõjaväelastest väidetavalt kõige helgemad pead just õhuväelastel ? </hi> </s> </p>
<p> <s> See ei ole minu mõte ja ma ei arva ka , et see tõele vastaks . </s> </p>
<p> <s> <hi rend="rasvane"> Mis tüüpi hävitaja teile rohkem meeldib : kas F-16 või F-18 ? </hi> </s> </p>
<p> <s> Kui mina USA õhujõudude teenistusse tulin , oli naistel lendamine keelatud . </s> <s> Nii et mul pole piloodipabereid , aga ma pean ka ütlema , et mind pole eales huvitanud lennukit isiklikult juhtida . </s> </p>
<p> <s> Ma ei arva , et ma sellega midagi väärtuslikku oma elus oleksin kaotanud . </s> <s> Luureohvitseril on targematki teha , kui hävitajaga ringi kihutada . </s> </p>
<p> <s> <hi rend="rasvane"> Siis rääkigem Põhja-Koreast . </hi> </s> <hi rend="rasvane"> <s> Kas see on plahvatusohtlik koht ? </s> </hi> </p>
<p> <s> Ma ei ole Korea ekspert . </s> <s> Karjääri vältel olen sealkandis olnud vaid ühe korra . </s> <s> Põhja-Korea on ennast ise muust maailmast ära lõiganud . </s> </p>
<p> <s> Minu meelest , aga see on sügavalt minu isiklik seisukoht , ei saa Põhja-Korea oma olukorrast ega oma probleemidest päris täpselt aru . </s> <s> See on maailma , aga ennekõike Lõuna-Korea huvides , et Põhja-Korea minetaks oma suletuse ja avaks uksed . </s> </p>
<p> <s> <hi rend="rasvane"> Kas maailm peaks Põhja-Koread kartma ? </hi> </s> </p>
<p> <s> Põhja-Korea on koht , millest me lõunakorealaste abiga saame päris hästi aru . </s> <s> Ilmselt võib uskuda , et lõunanaaber tunneb oma põhjanaabrit . </s> <s> USA on Lõuna-Koreaga koostööd teinud hulk aega . </s> </p>
<p> <s> Mina ei kuulu küll otsuselangetajate gruppi , aga võin kindlalt väita , et me töötame väga tõsiselt Põhja-Korea probleemi lahendamise kallal . </s> <s> Nii et kartma ei pea . </s> </p>
<p> <s> <hi rend="rasvane"> Kas on midagi , mida tahaksite Eesti naistele ütelda ? </hi> </s> </p>
<p> <s> Mul on väga hea meel , et Eesti naised on pühendunud omariikluse taastamisele . </s> <s> Olen vaimustunud nende kõrgest haridustasemest . </s> </p>
<p> <s> Ma tunnen uhkust , et Eesti on taasiseseisvunud ja astumas tähtsatesse rahvusvahelistesse organisatsioonidesse . </s> <s> See toimub paljuski eestlannade ennastsalgava töö tulemusena . </s> </p>
<p> <s> <hi rend="rasvane"> Marianne Mikko , Riia-Tallinn </hi> </s> </p></div3>
          <div3 type="artikkel"><head> Kukud pikali , tõused üles , tõmbad edasi </head>
<p> <s> <hi rend="kaldkiri"> 09.07.2003 <bibl> <author> Sulev Oll </author> </bibl> </hi> </s> </p>
<p> <s> <hi rend="rasvane"> Kõva häälega kuulutatud köieveoreeglid “ Kukud pikali , tõused üles , tõmbad edasi ” sobisid iseloomustama nädalavahetusel Viljandis toimunud XI maaspordimänge , tähendades : ole , nagu sa oled , pinguta nii palju kui jaksad ja ära kaotusest meelt heida </hi> </s> </p>
<p> <s> “ Kuradi jupimehed , köit ei lasta lahti ! ” karjus köievedaja , kelle võistkond võidutõmbe järel selili lartsatas . </s> <s> Karjumine läks asja ette mitmes mõttes . </s> <s> Esiteks on selili olla tõesti alandav , eriti niisugustel mehemürakatel nagu (mitme)saja-kilosed köievedajad . </s> </p>
<p> <s> Teiseks võis kukkudes selja märjaks teha - reede õhtupoolik õnnistas XI maaspordimängude toimumispaika niisuguse vihmasajuga , et spordiväljad veel laupäevalgi vett vastu pritsisid . </s> <s> Ja kolmandaks : mäng olgu aus . </s> <s> Julged kaotada , julge ka võitjat püsti hoida . </s> </p>
<p> <s> Reedel-laupäeval-pühapäeval suure ilu ja käraga peetud maaspordimängud ulatusid amatöörlikust külaköieveost maailmatasemel kettaheiteni ja pikakoivalisest kõrgushüppajapiigast kuulitõukeveteranini , kes enam isegi oma kunagiste parimate päevade varjuks ei passinud . </s> </p>
<p> <s> Kõike seda garneerisid maaspordikangelaste Jaan Taltsi ja Jaak Uudmäe auhinnanäitus “ Meie olümpiavõitjad ” , rühmvõimlemisrohke avamispidu , pööraseks muutunud tantsuõhtu ansambliga Untsakad ning siin-seal askeldanud avaliku elu tegelased Villu Reiljan , Tiit Tammsaar ja Toivo Asmer . </s> </p>
<p> <s> Higi hulk , mis Viljandis kolme päevaga valati , oli meeletu : seda pressis endast välja sadu võrk- , korv- ja käsipallureid , kergejõustiklasi , jalgrattureid , tennisiste , köievedajaid , orienteerujaid , tõenäoliselt ka laskjaid ja mälumängureid . </s> <s> Viimaseid , tõsi küll , võis füüsilise pingutuse asemel higistama mõjutada laupäevane imesoe ilm . </s> </p>
<p> <s> Kokku osales mängudel 66 valda , 18 väikelinna ja 4 linna . </s> <s> “ Kõik sõltub eestvedajast , ” kommenteeris põhjusi , miks osa omavalitsusi hoopis esindamata , Jõu peaspetsialist Matti Reimann . </s> <s> “ Näiteks Ida-Virumaa ei oleks oma sporditaseme poolest pidanud küll eelviimaseks jääma . ” </s> </p>
<p> <s> Tore oli , sõnasid pühapäeva õhtul need , kelle jaoks sport pigem meelelahutus , kui rauakolin treeningusaalis . </s> <s> Ometi oli mängudel ka mees , kes teisiti arvas ja oma arvamust mitmes paigas kõva häälega väljendas - maaspordi elav legend Jaan Talts . </s> <s> Ei ole tänapäeva sporditegijad Taltsi meelest enam need mis vanasti , ei ole neis piisavalt tahet ja pühendumist ja ei tee nad seetõttu rekordeid ega saa medaleid . </s> </p>
<p> <s> Enamik maaspordimängulisi siiski ei kuulnud-kuulanud Taltsi sõnu , seda enam et võtsid sporti kui vahendit mõnusaks äraolemiseks , mitte kui eesmärki . </s> <s> Muidugi ei kaunista juba mitmenda geimi mänginud noore võrkpalluri hüüatus “ Kurat , alles nüüd hakkan kaineks saama ! ” spordi üllamaid ideaale , teistpidi võttes : kõik inimlik toodi ka Viljandisse kaasa . </s> <s> Kes rüüpas liigse pudeli õlut , kes lõi kaotatud geimi järel istepinki jalaga , kes sättis lokke rohkem kui naelikuid , kes läks kõrvale vaatamata oma võidu suunas . </s> </p>
<p> <s> Suurim võit , teadagi , on iseenese üle ja seda pakkusid mängude korraldajad eesotsas Eesti Maaspordi Liiduga Jõud samuti . </s> <s> Eridiplomi saamiseks tuli meestel kas hüpata 1.85 hoota kaugust , tõugata 8 meetrit 6kilost kuuli , visata korvi 5 vabaviset 10st või rebida puudast sangpommi 25 ehk kahepuudast 8 korda . </s> <s> Naistel tuli hoota kaugust hüpata 1.50 , tõugata 3kilost kuuli 6 meetrit , visata sisse 5 korvpalli vabaviset 10st ja rebida 5 korda puudast sangpommi . </s> </p>
<p> <s> <hi rend="rasvane"> XI maaspordimängude võitjad </hi> </s> </p>
<p> <s> <hi rend="rasvane"> Maakonnad : </hi> 1. Tartumaa 2. </s> <s> Viljandimaa 3. </s> <s> Põlvamaa 4. </s> <s> Harjumaa 5. </s> <s> Pärnumaa 6. </s> <s> Järvamaa </s> </p>
<p> <s> <hi rend="rasvane"> Vallad : </hi> 1. Tartu 2. </s> <s> Ülenurme 3. </s> <s> Türi 4. </s> <s> Audru 5. </s> <s> Tarvastu 6. </s> <s> Pärsti </s> </p>
<p> <s> <hi rend="rasvane"> Väikelinnad : </hi> 1. Elva 2. </s> <s> Põlva 3. </s> <s> Türi </s> </p>
<p> <s> <hi rend="rasvane"> Linnad : </hi> 1. Viljandi </s> </p>
<p> <s> <hi rend="rasvane"> Kergejõustikutulemusi </hi> </s> </p>
<p> <s> <hi rend="rasvane"> Meeste kõrgushüpe : </hi> Rainer Piirimets , Emmaste 2.15 </s> </p>
<p> <s> <hi rend="rasvane"> Meeste kuulitõuge : </hi> Taavi Peetre , Emmaste 18.14 </s> </p>
<p> <s> <hi rend="rasvane"> Naiste 100 m : </hi> Katrin Käärt , Tootsi 11,89 </s> </p>
<p> <s> <hi rend="rasvane"> Parimad vallad : </hi> 1. Tartu 2. </s> <s> Ülenurme 3. </s> <s> Pärsti </s> </p>
<p> <s> <hi rend="rasvane"> Korvpall </hi> </s> </p>
<p> <s> <hi rend="rasvane"> Naised : </hi> 1. Tartumaa 2. </s> <s> Pärnumaa 3. </s> <s> Raplamaa </s> </p>
<p> <s> <hi rend="rasvane"> Mehed : </hi> 1. Viljandimaa 2. </s> <s> Jõgevamaa 3. </s> <s> Raplamaa </s> </p>
<p> <s> <hi rend="rasvane"> Võrkpall </hi> </s> </p>
<p> <s> <hi rend="rasvane"> Naised : </hi> 1. Audru 2. </s> <s> Tartu 3. </s> <s> Ülenurme </s> </p>
<p> <s> <hi rend="rasvane"> Mehed : </hi> 1. Türi 2. </s> <s> Kadrina 3. </s> <s> Ülenurme </s> </p>
<p> <s> <hi rend="rasvane"> Rannakäsipall , mehed </hi> </s> </p>
<p> <s> 1. Põlva 2. </s> <s> Viljandi 3. </s> <s> Tapa </s> </p>
<p> <s> <hi rend="rasvane"> Poiste jalgpall : </hi> </s> </p>
<p> <s> 1. Maardu gümnaasium 2. </s> <s> Põlvamaa 3. </s> <s> Vändra gümnaasium </s> </p>
<p> <s> <hi rend="rasvane"> Laskmine : </hi> </s> </p>
<p> <s> 1. Läänemaa 2. </s> <s> Tartumaa 3. </s> <s> Viljandimaa </s> </p>
<p> <s> <hi rend="rasvane"> Maastikurattakross : </hi> </s> </p>
<p> <s> <hi rend="rasvane"> Mehed : </hi> 1. Allan Oras , Elva 2. </s> <s> Kert Väinsalu , Elva 3. </s> <s> Rivo Subi , Paistu </s> </p>
<p> <s> <hi rend="rasvane"> Naised : </hi> 1. Grete Treier , Tartu 2. </s> <s> Tea Pärnik , Tartu 3. </s> <s> Jana Matvejeva , Ambla </s> </p>
<p> <s> <hi rend="rasvane"> Orienteerumine : </hi> </s> </p>
<p> <s> 1. Värska 2. </s> <s> Märjamaa 3. </s> <s> Tarvastu </s> </p>
<p> <s> <hi rend="rasvane"> Tennis : </hi> </s> </p>
<p> <s> 1. Harjumaa 2. </s> <s> Viljandimaa 3. </s> <s> Hiiumaa </s> </p>
<p> <s> <hi rend="rasvane"> Köievedu : </hi> </s> </p>
<p> <s> 1. Tartu 2. </s> <s> Märjamaa 3. </s> <s> Tarvastu </s> </p>
<p> <s> <hi rend="rasvane"> Mälumäng : </hi> </s> </p>
<p> <s> 1. Paikuse 2. </s> <s> Kadrina 3. </s> <s> Elva </s> </p>
<p> <s> <hi rend="kaldkiri"> Allikas : EMSL Jõud </hi> </s> </p></div3>
          <div3 type="artikkel"><head> Türil kõva konkurss </head>
<p> <s> <hi rend="kaldkiri"> 09.07.2003 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Türi Tehnika- ja Maamajanduskoolis karusloomakasvatust õppida tahtjad ei pruugi tänavu kooli mahtudagi </hi> </s> </p>
<p> <s> Türile võeti eelmisel aastal karusloomakasvatust õppima 31 inimest , tänavu on sooviavaldusi juba ligi 20. “ Kui soovijaid tuleb rohkem , peame tegema valiku , sest õpperuumid ei võimalda suuremaid gruppe , ” ütles Türi Tehnika- ja Maamajanduskooli direktori asetäitja Ilmar Rüüt . </s> </p>
<p> <s> Karusloomakasvatuse konsulent Salme Kangur lausus , et tänavu teist aastat avatud eriala õpetamise on tinginud vajadus . </s> <s> “ Paljudel inimestel pole enam tasuv tegelda traditsiooniliste põllumajandusharudega ja seetõttu on huvi karusloomakasvatuse vastu suur , ” selgitas Kangur . </s> </p>
<p> <s> Praegu on Eestis tekkinud arvestataval hulgal tšintšiljakasvatajaid . </s> <s> “ Sellega on tegeldud kümmekond aastat , on saadud esimesed summad müüdud nahkade eest , ” rääkis Kangur . </s> <s> “ Viimasel ajal teeb suuri edusamme küülikukasvatus ja huvi on hakatud tundma ka naaritsakasvatuse alustamise vastu . </s> <s> Ka mõned väiksemad rebasefarmid on taludes . ” </s> </p>
<p> <s> Kanguri väitel tasub karusloomakasvatus end ära . </s> <s> Sõltuvalt esialgsete investeeringute suurusest on karusloomakasvatuse tasuvus 30-40% aastas , keskmiste hindade korral tuleb küülikukasvatusse paigutatud raha tagasi 2,5 aasta toodanguga . </s> </p>
<p> <s> Mitme karuslooma puhul võib alustada ka väikese arvu loomadega , naaritsa ja rebase tarvis söödaköögi rajamiseks saavad lähestikku elavad loomakasvatajad luua ühistu . </s> </p>
<p> <s> “ Praegu on viimane aeg alustamiseks , sest lähenev Euroopa Liiduga ühinemine ja eurodele üleminek toovad kaasa hinnatõusu ning siis on farmi rajada ja karja soetada märksa keerulisem , ” rääkis Kangur . </s> <s> “ Konkurents selles valdkonnas on veel väike , pigem ootavad praegused tegijad uusi kaasvõitlejaid , et oleks toekam edasi minna . ” </s> </p>
<p> <s> Karusloomakasvataja-taluniku kutse saamiseks Türil kulub aasta , programm hõlmab ka informaatikat , raamatupidamist , majandusõpet , võõrkeelt , seadusandlust ja keskkonnakaitset . </s> </p>
<p> <s> Lähtutakse põhimõttest , et iga kasvataja saaks ettekujutuse tootmisharust algusest lõpuni , orienteeruks karusnahaturul , realiseeriks iseseisvalt toodangut ja tunneks ennast ühe osana kogu karusnahatootmise ketis . </s> <s> Kursuse lõputöö üks osa oli äriplaani koostamine oma talu või farmi kohta . </s> </p>
<p> <s> “ Olen Türilt saadud teadmistega rahul , aga võibolla on tulevikus võimalik kaasaegsemaid õppevahendeid muretseda , ” ütles karusloomakasvatajate esimese lennu lõpetanud , Kehtna vallas tšintšiljakasvatuse hobifarmi pidav Kaie Kulper . </s> <s> “ Mul oli pool aastat farm olnud ja alguses olin rumal mis rumal . ” </s> </p>
<p> <s> Tänavu esmakordselt avatakse Türil ka grupp alternatiivse põllumajanduse erialale . </s> <s> “ Seal õpetatakse pardikasvatust , jaanalinnukasvatust ning muid traditsioonilisest põlluharimisest ja karjakasvatusest erinevaid alasid , ” selgitas Ilmar Rüüt . </s> </p>
<p> <s> Kuigi dokumente saab esitada ka varem , peavad kõik Türil õppida soovijad tulema 12. augustil ise kohale . </s> <s> Õppetöö algab 1. septembril . </s> </p></div3>
          <div3 type="artikkel"><head> Sada koolitatud naist sai tööd </head>
<p> <s> <hi rend="kaldkiri"> 09.07.2003 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Rahvusvahelise tööorganisatsiooni ILO programmi “ Rohkem ja paremaid töökohti naistele ” raames on saanud tööd üle saja Lõuna-Eesti naise </hi> </s> </p>
<p> <s> “ Tunnen , justkui oleks mul tiivad , ” särab tõmmusilmne Koidu Lainevee . </s> <s> Naerunäolised on ka Lainevee meisterdatud nukud , mis rännanud isegi Ameerikasse ja Austraaliasse . </s> </p>
<p> <s> Lüllemäel elav keskeas Lainevee jäi tööta kümme aastat tagasi ega lootnudki enam kohta leida . </s> </p>
<p> <s> Nelja aasta eest kuulis ta , et Valgamaal on algamas koolitus , mille käigus õpetatakse naistele äri- ja turundusnippe , enesekindluse kasvatamist , pankadega suhtlemist jpm. </s> <s> Nüüd on Laineveest saanud iseenda peremees ning päevad on täidetud vilka tegevuse ja suhtlusega . </s> </p>
<p> <s> Ka Karksi naised Mare Põldver ja Randi Lenk on oma uue , ettevõtjaeluga rahul . </s> <s> Nende kootud kampsuneid kannavad jaapanlased . </s> </p>
<p> <s> “ Mare on kunstnik-disainer , mina varustaja-turustaja , ” räägib Lenk . </s> <s> “ Me ei tee hunnikut asju valmis , vaid uurime , mille järgi on nõudlust . ” </s> </p>
<p> <s> Rahvusvahelise tööorganisatsiooni ILO programm “ Rohkem ja paremaid töökohti naistele ” on toonud rõõmu paarile tuhandele Valga- ja Viljandimaa naisele , kes nelja aasta vältel ( 1999-2003 ) koolitust saanud . </s> <s> Neist sadakond on leidnud endale töö . </s> <s> Arv pole lõplik , sest kursustest innustunud võivad rakendust leida ka edaspidi . </s> </p>
<p> <s> Päris mitmed , kellest tänu programmile on saanud ettevõtjad , pakuvad oma kandis teistelegi tööd . </s> <s> Näiteks avas Piret Ant Võhma teeristis käsitööpaviljoni Antvärk , kus ta müüb poolesaja naise näputööd . </s> </p>
<p> <s> Kaheksandat aastat Viljandimaal Kõo vallas elav soomlanna Elina Leis pani Põltsamaa lähistel Eskus püsti aga mittestandardse katusepleki müügi firma Avastom ja võttis kaks meest palgale . </s> </p>
<p> <s> Programmi koordinaatori Riina Küti sõnul ei saa kasu mõõta vaid uute töökohtade arvuga . </s> <s> Hoopis tähtsam on enesekindlus ja teotahe , mis koolituse käigus mäekõrguselt kasvas . </s> </p>
<p> <s> Tugevnes ka koostöö - loodi kaheksa uut naisorganisatsiooni ja Valgamaa naisorganisatsioonide ümarlaud . </s> </p>
<p> <s> Eraldi koolitust pakuti koostöös tööhõiveametiga vene keelt kõnelevatele naistele . </s> <s> Nende õppereis viis rahvuskaaslaste juurde Narva . </s> </p>
<p> <s> “ Paljud polnud paarkümmend aastat Valgast välja saanud ja olid pisarateni tänulikud , ” meenutab Kütt . </s> <s> “ Narvakad leidsid pärast kohtumist aga , et neil polegi kõige hullem ! ” </s> <s> Koolituse tulemusena on nüüd Valgas loodud esimene venekeelsete naiste organisatsioon . </s> </p>
<p> <s> Programmi raames anti välja ka mitmeid trükiseid , nagu “ Naisettevõtlus Eestis - 7 probleemi ja potentsiaalsed lahendused ” , “ Naistöötajate õiguste ja võrdõiguslikkuse ABC ” , “ Abiks alustavale naisettevõtjale : Äri alustamine . </s> <s> Suhtlemine pankadega ” jt. </s> </p>
<p> <s> ILO programmi “ maaletoojaks ” oli sotsiaalministeeriumi võrdõiguslikkuse büroo . </s> <s> Programmi toetas rahaliselt Soome välisministeerium . </s> </p>
<p> <s> Võrdõiguslikkuse büroo juhataja Ülle-Marike Papi sõnul oli Eesti ainuke koht Euroopas , kus projekt aset leidis . </s> <s> Peale meie pakuti sama võimalust ka Mehhiko , Nicaragua , India , Vietnami , Bangladeshi ja Tansaania naistele . </s> <s> Valgamaa kasuks langes valik seetõttu , et seal on naiste töötus kõige suurem . </s> </p></div3>
          <div3 type="artikkel"><head> Older taotleb GMO luba </head>
<p> <s> <hi rend="kaldkiri"> 09.07.2003 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Osaühing Older Grupp taotleb keskkonnaministeeriumilt GMOd sisaldava maisi importimise luba , tänavu külvatud maisi see ei puuduta </hi> </s> </p>
<p> <s> Older Grupp soovib Eesti põlduritele hakata müüma maisi , milles on GMO liin nimetusega MON810 . </s> <s> Sellesse liini on viidud mullabakterist saadud geen , mis sünteesib maisikahjuritele surmavalt toimivat proteiini . </s> </p>
<p> <s> “ See on tulevikku suunatud töö ja ei puuduta tänavu külvatud põlde , ” ütles Older Grupi juhatuse esimees Siim Older . </s> <s> “ Kui keskkonnaminister annaks loa GMOd sisaldava maisi turustamiseks , väldiks see edaspidi vaidlusi ja arusaamatusi imporditud maisi seemnega . ” </s> </p>
<p> <s> Keskkonnaministeeriumi looduskaitseosakonna peaspetsialist Liina Eek-Piirsoo ütles , et taotletav luba on Eestis esimene , seega pretsedenti loov . </s> </p>
<p> <s> Tänavu kevadel võttis keskkonnainspektsioon Olderi müüdud maisisordi SS81 partiist proovid ja saatis Saksamaale laboratooriumisse , et saada selgust , kas seemned sisaldavad GMOd . </s> <s> GMO keskkonda viimine on Eestis ilma loata keelatud . </s> </p>
<p> <s> Et laboratooriumist tulnud vastused on vastukäivad , ei saa Liina Eek-Piirsoo sõnul lõplikke tulemusi avaldada . </s> <s> Keskkonnainspektsioon pole loobunud maisipõldude hävitamisest ja maisimüüja trahvimise mõttest . </s> <s> Lõpliku otsuse peab kinnitama minister . </s> </p>
<p> <s> “ SS81 ei ole iseenesest GMO sort . </s> <s> Partii oli saastatud üksikute GMOd sisaldavate seemnetaga , ” selgitas üks Older Grupi osanikke Hindrek Older . </s> <s> “ Kui tegemist oleks GMO sordiga , peaks seal GMOd sisaldavaid seemneid olema 95-98 protsenti . ” </s> </p>
<p> <s> Tänavu on Taimse Materjali Kontrolli Keskuses katsetes kuus maisisorti , nende hulgas seni ainuke Eesti sordilehes olev sort SS81 . </s> <s> Just selle sordi seemnes avastati tänavu GMOd sisaldavaid teri ja mitmed karjakasvatajad ei julgenud põldude hävitamise kartuses maisi külvata . </s> </p>
<p> <s> Euroopa Liit võttis äsja vastu maailma rangeimad GMO märgistamist nõudvad reeglid , mis peaksid olema vastava ala seadusandluse arendamisel eeskujuks ka teistele riikidele . </s> </p>
<p> <s> Septembris toimuvalt WTO tippkohtumiselt oodatakse , et GMO vaba levikut propageeriv USA valitsus aktsepteeriks neid reegleid ja tunnistaks , et tegemist ei ole tavapärase kaubandusküsimusega . </s> </p>
<p> <s> “ Kui ületame teadmatuse ja teadaoleva piiri , riskime bioloogilise Tšernobõliga , ” ütles põllumajandusministeeriumi nõunik Ants Laansalu . </s> </p>
<p> <s> Viljandi katsekeskuses sordikatsetajatele koolitust andnud Hollandi eksperdi Lubbert van den Brinki sõnul väldivad Hollandi karjakasvatajad GMOd sisaldavaid maisisorte , sest kardavad selle levikut loomade kaudu piimale ja sealt edasi inimesele . </s> </p></div3>
          <div3 type="artikkel"><head> Uued nõuded eelistavad välismaist </head>
<p> <s> <hi rend="rasvane"> Eesti tootjad kardavad , et uued värske puu- ja köögivilja turustamise nõuded on kasulikud välismaisele tootjale </hi> </s> </p>
<p> <s> “ Meie kaubale peaksid olema soodsamad nõuded ja soojema päikese all kasvanud sissetoodule rangemad , ” ütles Harjumaa köögiviljakasvataja FIE Karin Neem , kelle sõnul võimaldavad lihtsustunud nõuded välismaise kauba hõlpsamat pääsu Eesti poelettidele . </s> </p>
<p> <s> Vastavalt 1. augustist kehtima hakkavatele uutele , euroliidu normidele lähedasematele nõuetele , võib näiteks söögisibula kaela pikkus olla 6 cm , enne oli lubatud 4 cm . </s> </p>
<p> <s> <hi rend="rasvane"> Inspektsioon ei tööta </hi> </s> </p>
<p> <s> 1. augustist võib aedoa ( v.a printsessoa ) kaunas olla ube , siiski peavad need olema väikesed ja pehmed , sest mida arenenumad oad , seda puisem kaun . </s> <s> Paprika pikerguse koonilise vilja ülaosa kõige laiema koha läbimõõt võib endise 30 mm asemel olla aga 20 mm . </s> </p>
<p> <s> Kuni 3 kg kaupa kokku pakitud õuntele ja pirnidele on nüüdsest lubatud pärinemine eri sortidest . </s> <s> Ka ei pea ise sorti õunad ühise päritolumaaga olema . </s> </p>
<p> <s> Kuigi nõuete lihtsustumist nimetab kahe otsaga asjaks ka Eesti Aiandusliidu peaspetsialist Imre Kukk , kahtleb ta siiski , kas eestimaist sibulat jälle alati võtta on . </s> </p>
<p> <s> Sama mure toob välja põllumajandusministeeriumi taimekasvatusbüroo peaspetsialist Viive Alliksoo . </s> <s> “ Siin ka põhjus , miks eestimaist kaupa poest alati ei saa - pood tahab oma osa kohe , peale selle kogu puu- ja köögivilja assortiid korraga . </s> </p>
<p> <s> Kuke , Neeme ning Harjumaa Kadarbiku talu peremehe Ants Paki hinnangul päästab Eesti tootjat siiski tõik , et Taimetoodangu Inspektsiooni kontroll ei tööta ja nii ei tunnegi Eesti tootja muutust . </s> <s> Paki teada jätab inspektsioon hulgiladudes üldse käimata . </s> <s> “ Selline väike arv inimesi ei jõuagi seda teha , ” sõnas ta . </s> </p>
<p> <s> Inspektsiooni aiandustoodete osakonna juhataja asetäitja Saima Evendi sõnas , et vastavalt aastaplaanile külastavad nad üht ladu keskmiselt kord kuus . </s> <s> Kuigi pistelise kontrolli käigus on nähtud igasuguses seisus kaupa , puutub kontroll vaid turustamiseks ette valmistatut . </s> <s> “ Ülejäänu ju alles ootab sorteerimist , ” ütles ta . </s> </p>
<p> <s> Viimase kaebuse peale välja sõitmise juhtumit mäletab Evendi olevat rohkem kui aasta tagasi , kaebused jõuavad inspektsiooni läbi tarbijakaitseameti . </s> </p>
<p> <s> <hi rend="rasvane"> Pak näeb Eesti põllumajanduse suretamist </hi> </s> </p>
<p> <s> “ Meie kauba kvaliteet on niigi viimase peal , ” ütles Pak rangemaks läinud nõuete kohta . </s> <s> Paki kogemuses Eesti tarbija vähemaga üldse ei lepigi . </s> <s> “ Aga miks peab kõik läikima ? ” </s> </p>
<p> <s> Ka pole Pak rahul sellega , et sibulal ei tohi esineda õõnsusi ja et selle kael ei tohi olla sitke . </s> <s> “ Sügisel küll Eestis enam mingit sitke kaelata sibulat ei saa , ” lausus ta . </s> </p>
<p> <s> Kuigi Pak arvab enese ettevõtmised muudatustest mõjuta jäävat , neab ta vabaturumajandust ikka . </s> <s> Olekski võõramaisel kraamil rangemad nõuded , ei pidurda tema tulekut ikka miski , sest üldiselt on selle hind madalam kui Eesti omal . </s> </p>
<p> <s> Õnneks ei avalda õunte ja pirnide kolmanda klassi kaotamine Eesti tootjale kuigi suurt mõju . </s> <s> “ Poed pole kolmanda klassi õunu kunagi vastu võtnud , need on ikka veiniks-mahlaks või kontrollivabale turule viidud , seal pole kvaliteet oluline , ” rääkis Imre Kukk aiandusliidust . </s> <s> Eestis pole selliseid sortegi , mis säilivuses välismaistega võistelda suudaksid . </s> <s> Pirne puudutab see enamgi , sest meie pirn on selline , mis kohe pärast puult võtmist sööduks saada tahab . </s> </p>
<p> <s> AS Põltsamaa Felix on ettevõtte turundusdirektori Anti Orava sõnul valmis vastu võtma 5000 tonni õunu hinnaga 60-70 senti kilo eest . </s> </p>
<p> <s> Saima Evendi Taimetoodangu Inspektsioonist ning FIE Karin Neem näevad väljamaise kauba hea vastupidamise taga kemikaale . </s> <s> “ Itaalia porgand on igavese viha maitsega , kemikaalidest ja mürgist üle ujutatud , ” tõi Neem näite . </s> <s> “ Parem võiks selles osas nõuded kehtestada . ” </s> </p></div3>
          <div3 type="artikkel"><head> Purila pahad päevad </head>
<p> <s> <hi rend="kaldkiri"> 09.07.2003 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Raplamaa võimsaim saeveski lõpetas ootamatult enamiku töötajatega töösuhte </hi> </s> </p>
<p> <s> Kui märtsis ja juunis koju saadetud ja veel saadetavad inimesed kokku arvata , siis on Purila saeveskis üle viiekümne töötaja vähem . </s> <s> Sügiseks võib tööle jääda umbes kolmkümmend inimest . </s> </p>
<p> <s> Praegu on teadmata nende seitsme inimese saatus , kes keeldusid juunis töölepingu lõpetamiseks allkirja andmast ja pöördusid õiguse saamiseks tööinspektsiooni . </s> </p>
<p> <s> Need , kes sunnitult-vabatahtlikult lahkusid , ei soovi sellest avalikult rääkida , kuna mitu neist loodab kord saeveskisse tagasi saada . </s> <s> Samuti ei räägi need , kes tööle jäid , kuna nad ei taha oma töökohaga riskida . </s> </p>
<p> <s> Võimalust praegu saeveskisse minna ei ole . </s> <s> Kes tööle jäänud , on kollektiivpuhkusel . </s> <s> Kõrge , isegi okastraaditatud aia väravad on tabalukus ja ala valve all . </s> </p>
<p> <s> <hi rend="rasvane"> Saladusteloor </hi> </s> </p>
<p> <s> Purila saeveskist ei taha rääkida ka kõrvalseisvad inimesed . </s> <s> Tööstuse lähedal elav riigikogulane Harri Õunapuu vabandas end puhkusega ja ütles , et ta ei tahaks üldse oma nime selle looga siduda . </s> <s> Külas räägiti , et Õunapuu on püüdnud saeveskis käies kohalikke mehi kaitsta . </s> </p>
<p> <s> “ Ma ei tea sellest firmast midagi , selle ümber on kogu aeg olnud saladusteloor , ” ütles endine Rapla vallavanem Jaan Laaniste . </s> </p>
<p> <s> “ Mina olen imestanud , kuidas nad toime tulevad , kuna viimastel aastatel saeveski minu arust enamasti seisab , kuid inimesed on kogu aeg palka saanud , ” rääkis Purila külamees , kes oma nime ei avalikusta . </s> </p>
<p> <s> Samas on külas teada , et Purila puidukuivati on varsti juba pool aastat rivist väljas . </s> <s> Korda ei saa , kuna Lääne-Virumaal Näpil tegutsevad ülemused ei leidvat selleks raha . </s> </p>
<p> <s> Purila saeveski omanik on 2001. aasta algusest AS Scanforest , kellele kuulub veel Lääne-Virumaal Näpi külas asuv tööstus , mida ajakirjanduses on nimetatud ka Eesti võimsaimaks hööveldajaks - toodang 66 000 m3 aastas . </s> </p>
<p> <s> Firma koduleheküljel seisab , et plaan on Näpile hankida täisautomaatne höövelliin ja Purilas suurendada kuivatite võimsust 2500 kuupmeetrini kuus , et saaks osta Venemaalt märga materjali kahe vahetusega tööle hakkava saeveski tarvis . </s> </p>
<p> <s> <hi rend="rasvane"> Heal lapsel mitu ... </hi> </s> </p>
<p> <s> Firma juhatuse esimees Marek Krippel on ajakirjanduses avalikustanud , et Näpi tööstus on plaanis tööle panna kolme vahetusega ja toodangumahtu tahetakse suurendada 40% . </s> <s> Purila peal käib aga jutt , et saeveski olukord on pärast esimest omanikku , Balti Äri ja Kaubanduse ASi järjest halvemaks läinud . </s> <s> Samas pole omanike ring Krediidiinfo andmete järgi õieti muutunudki . </s> <s> Muutlikud on firma nimed . </s> </p>
<p> <s> Vormiliselt on Purila saeveski omanikfirma nimi muutunud vähemalt neli korda . </s> <s> Vana aiandi asukohale ehitas tööstuse inglaste Balti Äri ja Kaubanduse AS . </s> <s> 1998. aastal ostis saeveski Britannic Eesti AS ( või Britannic Group ) , kes arendas samal ajal ka Näpi tööstust . </s> </p>
<p> <s> 2000. aastal sattus makseraskustesse Britannicu emafirma Inglismaal . </s> <s> Britannic oli sunnitud Näpi tööstuse võlgade katteks Hansapangale müüma , Purila tööstus oli selleks ajaks juba mujale müüdud . </s> </p>
<p> <s> Britannic Eesti AS nimetati Krediidiinfo andmeil ümber AS Scan-forestiks ( mis pole tänane Scanforest ) ja siis ASiks Nordforest Holding , mis sattus makseraskustesse . </s> <s> Pankrotimenetlus lõpetati raugemise tõttu ja firma kustutati äriregistrist eelmise aasta novembris . </s> </p>
<p> <s> Kelle omandusse Purila saeveski 2000. aastal täpselt jõudis , äriregistri andmetest välja ei loe . </s> <s> Varsti ilmus avalikkuse ette saeveski omanik AS Stator Trade , mis 2001 juulis nimetati ümber Scanforest ASiks . </s> <s> See firma ostis Hansapangalt tagasi Britannicu ajal pangale läinud Näpi puidukompleksi ( Näpi saeveski ostis AS Sylvester ) . </s> </p>
<p> <s> Eelmise aasta juulis sündis AS Scanforest Group , mis varem oli AS Baltic Business Group . </s> <s> Juhatuse liikmed ja nõukogu inglastest liikmed enamasti firmati korduvad . </s> </p>
<p> <s> Asja teeb segasemaks see , et kohtutäitur Urmas Tärno on hakanud müüma makseraskustes Balti Äri ja Kaubanduse ASi Purilas olevaid varasid . </s> </p>
<p> <s> Jaanuaris olnud enampakkumisele läks kolm saeveskiga seotud kinnistut , kokku üle 250 000 m3 , mis kõik koormatud pankade , ent ka AS Scanforesti ühishüpoteegiga , leiab Ametlikest Teadaannetest . </s> <s> “ Enampakkumismenetlus on lõpetatud , ostjat avalikustada ei saa , ” ütles Tärno . </s> </p>
<p> <s> Kohtutäituri teisel enampakkumisel juunikuus läks müüki Balti Äri ja Kaubanduse ASi vallasvara , mis otseselt saeveskiga seotud pole . </s> </p>
<p> <s> AS Scanforesti juhatuse esimees Marek Krippel oli telefonivestluse tarvis sekretäri sõnul väga hõivatud , ka sekretäri soovitatud meilikirjale pole vastust saabunud . </s> </p>
<p> <s> Purila saeveski juhataja Peeter Viltok ütles , et tema teemat ei kommenteeri , see on Krippeli rida . </s> <s> Erinevalt teistest kohalikest oli Viltok tuleviku suhtes optimistlik : “ Arvan , et sügisel hakkab saagimine jälle pihta . ” </s> </p>
<p> <s> Teadmatuse pinnalt sünnivad seni vaid oletused . </s> <s> “ Kõiges on süüdi Purilas palju kasutatud Vene puit . </s> <s> Vene turul juhtus midagi , enam ei saa sealt normaalselt palki kätte ja ongi rahapuudus , ” ütlesid ühed . </s> </p>
<p> <s> “ Kaks tööstust käib üle jõu , üks on otsustatud ohverdada ja see on Purila , ” arvasid teised . </s> </p>
<p> <s> “ Scanforestil on mingi ainult talle teada olev põhjus , miks ta Purila tööstust niisugusena alles hoiab , ” pakkusid kolmandad . </s> <s> Ja neljandate meelest käib ilmselgelt valmistumine Purila saeveski müügiks . </s> </p></div3>
          <div3 type="artikkel"><head> Robert Antropov : politseinik olgu suhtleja </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Politseijuht Robert Antropov tahab politseitöö muudatusi näha järgmise aasta 1. jaanuarist </hi> </s> </p>
<p> <s> <hi rend="rasvane"> Kas maavanematele ei meeldi politsei neljaks liitmine ? </hi> </s> </p>
<p> <s> Politsei tehakse neljaks , et teda paremini juhtida . </s> <s> Efektiivsuse pärast . </s> <s> Maavanemate seisukoht ja suhtumine on nende oma . </s> <s> Mina politseijuhina vastutan oma süsteemi eest . </s> </p>
<p> <s> <hi rend="rasvane"> Kuhu demokraatia jääb ? </hi> </s> </p>
<p> <s> Ma ei näe demokraatia reeglite rikkumist . </s> <s> Me ei tee politseis haldusreformi , vaid tsentraliseerime teatud funktsioonid nelja keskusesse . </s> </p>
<p> <s> Tänases politseis pole prefektid mitte politseinikud , vaid firmajuhid , tegevdirektorid . </s> <s> Neil on eelarved , haldus- ja majandusfunktsioonid . </s> <s> Sellega on nahktugitoolis istudes meeldiv tegelda , uue autoga meeldiv sõita . </s> </p>
<p> <s> Aga prefektist peab saama tegelik politseijuht . </s> <s> Maakondades peaksid nad olema šerifi tüüpi , sõitma politseivärvides autoga , käima vormis , olema nähtav . </s> <s> Abistama politseinikke , korraldama politseioperatsioone , lahendama kriisiolukordi . </s> </p>
<p> <s> <hi rend="rasvane"> Siis tuleb see šerif ka valida ? </hi> </s> </p>
<p> <s> Ma olen ise läbi teinud ametikohale kandideerimise kadalipu ja leian , et inimesed võiks panna samuti neile ametikohtadele kandideerima . </s> </p>
<p> <s> Kuu aja jooksul esitaksid nad oma seisukohad ja kujutluse politseist avalikkusele , kohalikele juhtidele . </s> <s> Seejärel tulebki õige otsus . </s> </p>
<p> <s> <hi rend="rasvane"> Viimastel aastatel on rõhutatud konstaabliameti tähtsust . </hi> </s> <hi rend="rasvane"> <s> Ometi lõpeb selle tähtsa mehe karjäär ja palgatõus siis , kui ta on saanud juhtivkonstaabliks . </s> </hi> </p>
<p> <s> Praegu on nii , et kui noor inimene tuleb politseisse tööle ja tahab paremat palka , on ainus võimalus liikuda juhikarjääri suunas . </s> </p>
<p> <s> Me peame aga väärtustama spetsialistikarjääri . </s> <s> Näiteks kui konstaabel on hea ja tahab teha oma tööd , võiks ta seda teha 20-25 aastat . </s> </p>
<p> <s> Kogenumaks , profimaks saades saab õlale kõrgema kupu , mis on seotud ametinimetustega , palgaastmega . </s> <s> Sisuliselt võib konstaabel olla näiteks ülemkomissar ja saada sellele kohale ette nähtud palka . </s> </p>
<p> <s> Tuleb anda võimalus uurijal olla uurija , kriminalistil kriminalist ja koerajuhil koerajuht . </s> </p>
<p> <s> <hi rend="rasvane"> Mis saab politseiametist ? </hi> </s> </p>
<p> <s> Suur juhtimisaparaat on täiesti mõistmatu . </s> <s> Politseitegevuse koordineerimine , juhendamine , õpetamine on unustatud , tagaplaanile jäetud . </s> <s> Juhitakse ja kontrollitakse , nõutakse numbreid , reaalset abi aga pole . </s> </p>
<p> <s> Tõhusam keskaparaat peaks koosnema iga valdkonna kahest-kolmest tippspetsialistist , kes hakkaksid täitma koordineerivat ja juhendavat funktsiooni . </s> <s> Ka selle plaani tahaks viia ellu 1. jaanuarist . </s> </p>
<p> <s> <hi rend="rasvane"> Rõhutate järjest 1. jaanuari . </hi> </s> <hi rend="rasvane"> <s> Miks ? </s> </hi> </p>
<p> <s> Politseitöö ümberkorraldamist ootab ammu nii rahvas , politseinikud kui ka valitsus . </s> <s> Kui me seda nüüd kiirelt ära ei tee , kaob rahval ja politseinikel usk ning motivatsioon midagi edasi teha . </s> </p>
<p> <s> 1. jaanuar on verstapost . </s> <s> Vana moodi elada ja töötada enam ei saa . </s> <s> See on fakt . </s> </p>
<p> <s> <hi rend="rasvane"> Te vaatate üle praeguste prefektuuride ülesanded ? </hi> </s> </p>
<p> <s> Jah . </s> <s> Ma arvan , et politseitöö tugifunktsioonidega ei pea tegelema politseiametnikud , vaid tsivilistid , kes nn dispetšeritööga saaksid hiilgavalt hakkama . </s> </p>
<p> <s> Politseijõudude väljasaatmise ja konsulteerimisega tegeleks aga endiselt politseinikud . </s> <s> Selleks ei pea klaasi taga istuma . </s> <s> Nüüdisaegsed sidevahendid võimaldavad politseinikul vabalt ringi liikuda . </s> </p>
<p> <s> <hi rend="rasvane"> Liikluspolitsei põõsas . </hi> </s> <hi rend="rasvane"> <s> Kuidas suhtute ? </s> </hi> </p>
<p> <s> Närvi lähen . </s> <s> Tuleks kasutada hoopis ajakohasemaid vahendeid : tsiviilvärvides autod , automaatseadmed , helikopter . </s> </p>
<p> <s> Linnas autoga sõites näeme hoopis teistsugust pilti , kui näeb vormis ja politseivärvides auto politseinik . </s> <s> Sõidetakse isegi 120kilomeetrise tunnikiirusega , muudest rikkumistest rääkimata . </s> <s> Selliseid rikkujaid välja noppida ja karistada on võimalik ainult tänapäevaste vahenditega . </s> </p>
<p> <s> Ilusa ilmaga ja sirgel teel 10-20 kilomeetrit lubatust kiiremini sõitjaid tuleks aga pigem hirmutada , noomida , hoiatada . </s> <s> See ei tekita ärritust ja viha ning parandab avalikku arvamust politseist . </s> <s> Liiklusküsimusi peame lahendama väga paindlikult ja loominguliselt , lähtudes rikkumise raskusest . </s> </p>
<p> <s> <hi rend="rasvane"> Kust te loodate saada politseisse loomingulisi inimesi ? </hi> </s> </p>
<p> <s> Loomingulisus on harituse küsimus . </s> <s> Peame jõudma selleni , et politseikoolis õppimine on prestiižne , politseinik olla uhke ja hea . </s> <s> Selleks peame politseikoolides antava hariduse viima tänapäevasele tasemele . </s> </p>
<p> <s> <hi rend="rasvane"> Olete te võimeline ebalojaalsed , muutusi takistavad inimesed vallandama ? </hi> </s> </p>
<p> <s> Loodan , et olen . </s> <s> Olen öelnud : teist teed pole , kas töötate , mõtlete kaasa või lahkute . </s> <s> Praegu tunnen igal pool toetust . </s> </p>
<p> <s> <hi rend="rasvane"> Politseinikud kardavad oma tööst rääkida . </hi> </s> <hi rend="rasvane"> <s> On see õige ? </s> </hi> </p>
<p> <s> Olgu suhtlemine kodanike , poliitikute või meediaga , on avalikkuse ees esinemine üks politseiniku töövaldkondi . </s> </p>
<p> <s> Loomulikult on politseis teatud asju , mida ei saa rääkida . </s> <s> Kindlasti aga ei ole ainus vastus , et uurimise huvides ma ei kommenteeri . </s> <s> Kommenteerida saab asju ka nii , et see aitaks kaasa kuriteo avastamisele . </s> </p>
<p> <s> Avalikkus peab saama infot ja ajakirjanikud ei pea põrkuma vastu pressiesindajate seina . </s> <s> Politseinikud peavad oskama , tahtma , suutma rääkida . </s> <s> See eeldab muidugi koolitust . </s> </p>
<p> <s> <hi rend="rasvane"> Kuidas rahustate maainimest , kes arvab , et politsei läheb temast kaugemale ? </hi> </s> </p>
<p> <s> Siin on heaks näiteks Saaremaa . </s> <s> Politseinikud on politsei peamajast välja suunatud , neile on leitud tööruumid maapiirkondades . </s> <s> Konstaablipunktid on inimestele lähedal . </s> </p>
<p> <s> Kui inimene teab , kus asub tema konstaabel , teab , et see on lähedal , saame rääkida turvatunde tagasitulekust . </s> </p>
<p> <s> Saaremaal on arvamus , et politsei teeb oma tööd hästi , tõusnud 82 protsendini . </s> <s> Me eesmärk on , et aastaks 2005 oleks avalik arvamus kogu Eesti politseist positiivne 70-80% ulatuses . </s> </p>
<p> <s> <hi rend="rasvane"> Margus Mikomägi </hi> </s> </p></div3>
          <div3 type="artikkel"><head> Suvi jätkub heitlikult </head>
<p> <s> <hi rend="kaldkiri"> 09.07.2003 <bibl> <author> Rein Raudvere </author> </bibl> </hi> </s> </p>
<p> <s> <hi rend="rasvane"> Maalehe ilmatargad ennustavad suve teist poolaega </hi> </s> </p>
<p> <s> Mitmed ilmatargad arvestavad ennustamisel pööripäeva ilma . </s> </p>
<p> <s> Maaleht küsis neilt , mida on suvise pööripäeva märgid kuulutanud . </s> </p>
<p> <s> <hi rend="rasvane"> Jaan Allas Võrumaalt : </hi> </s> </p>
<p> <s> Pööripäeva ilm näitas , et valitsevaks jäävad jahedapoolsed tuuled : põhjast , kirdest ja loodest . </s> <s> Nagu kevadelgi . </s> <s> Pahaendelisena suve jaoks tuli pööripäev ka vihmaga . </s> <s> See ei pruugigi koguseliselt keskmisest kõrgem olla , aga ta hoiab sellise märja meeleolu . </s> </p>
<p> <s> Heinategijail soovitan lähipäevil vikatid valmis panna , sest 13.-21. juulini ootan suve ainukest pikemalt kestvat kuivemat ja kuumemat aega . </s> <s> Ent ka siis võib siin-seal mõnda saarekesse vihma soputada . </s> </p>
<p> <s> Seejärel jätkub senine heitlik ilm , kus soe vaheldub jaheda- ja niiskevõitu ilmaga . </s> <s> Karta võib teraviljade lamandumist , niiskus soodustab ka seenhaiguste arengut . </s> </p>
<p> <s> Augustikski pakun sama ilma jätkumist . </s> <s> Kui ka midagi head otsida , siis teine niide saab korralik olema . </s> </p>
<p> <s> <hi rend="rasvane"> Kaleph Jõulu Viljandimaalt : </hi> </s> </p>
<p> <s> Oma ennustustes ma pööripäeva ilmale ei tugine . </s> <s> Vanarahvatarkused põhinevad ju vanal kalendril . </s> <s> Tervis ütleb ilma palju paremini ette . </s> </p>
<p> <s> Kuna külmatunne luudes ja kontides hakkab tasapisi ära kaduma , usun suve ilusamat aega lähenemas . </s> <s> Mida juuli lõpu poole , seda vähem vihma tuleb . </s> <s> Palavaim aeg jõuab kätte augustis , kuid ega me ka siis päris vihmata jää . </s> </p>
<p> <s> <hi rend="rasvane"> Ülo Roosnurm Harjumaalt : </hi> </s> </p>
<p> <s> Pööripäeva järgi näib jahe suvi tulevat . </s> <s> Vahepeal võib kolm-neli päeva soe olla , siis on jälle külm platsis . </s> <s> Vähemalt juulis . </s> </p>
<p> <s> Loodan , et suve teine pool tuleb ilusam , kuid kindel pole . </s> <s> Võib jätkuda ka senine tava . </s> </p>
<p> <s> Heina ei julge sel suvel korraga palju maha niita , teen tüki kaupa . </s> <s> Hein pole kuigi tihe , siiski saab seda rohkem kui aasta eest . </s> </p>
<p> <s> <hi rend="rasvane"> Ilmar Tiismaa Pärnumaalt : </hi> </s> </p>
<p> <s> 30. juunil lõpetasin heinateo , nagu peabki . </s> <s> Õiget ilma muidugi polnud , tuul ja segamine aitas . </s> <s> Rekordheina ei saanud , kuid 35 küülikule aitab sellestki . </s> </p>
<p> <s> Pööripäeva ma tõsiselt ei võta , pean seda vanarahva uskumuseks , mis tihti täkke ei lähe . </s> </p>
<p> <s> Sipelgad on oma pesad rohus vaid veidi kõrgeks ajanud , seega ei peaks juuli just vihmane tulema . </s> <s> Rohkem selline vahelduv ilm , kord soe , siis jälle sabin vihma . </s> <s> Juuli ei tule keskmisest soojem , pigem külmem . </s> </p>
<p> <s> Kõige ilusamat suvekuud ootan augustist , keskmiselt või üle sellegi soojana . </s> </p>
<p> <s> <hi rend="rasvane"> Enno Kalde Võrumaalt : </hi> </s> </p>
<p> <s> Suvine pööripäev ja ka sellele eelnenud aeg lubasid jahedavõitu ning sagedaste hoovihmadega suve . </s> <s> Soodsam on see töötegijale kui rannas peesitajale . </s> </p>
<p> <s> Juulis valitsevad põhja- , ida- ja kagutuuled . </s> <s> Juuli on selle aasta kõige soojem kuu , rannapäevi tuleb 10-12 , kuid needki ei pruugi tervenisti kuivad olla . </s> <s> Tihti kimbutab ka jahe tuul . </s> </p>
<p> <s> Augustis puhuvad 18. kuupäevani peamiselt kagutuuled , seejärel saabub sajusem aeg , mis kestab 26. augustini . </s> <s> Siis aga hoovihmad harvenevad ja algavad öökülmad ( kuni -2 kraadi ) . </s> </p>
<p> <s> 17. septembrini on üsna jahe ja väheste sademetega ilm . </s> <s> Seejärel kuni pööripäevani hoovihmad sagenevad . </s> </p>
<p> <s> <hi rend="rasvane"> Marko Kaasik Tartust : </hi> </s> </p>
<p> <s> Juuli teine pool kujuneb Tartus keskmisest soojemaks , päikeselisemaks ja kuivemaks . </s> <s> Sagedaste põhjatuulte tõttu on paljud ööd jahedad . </s> </p>
<p> <s> Augustis paikneb kõrgrõhuanomaalia Skandinaavia kohal järk-järgult ümber Loode-Venemaale , ületades Baltimaad . </s> <s> Meie ilmad on seetõttu valdavalt päikeselised , tavalisest veidi kuivemad ja küllaltki soojad . </s> <s> Jahedad ööd viivad kuu keskmise õhutemperatuuri siiski normi lähedale . </s> <s> Kuu lõpupoole muutuvad ilmad sajusemaks , kuid jäävad suhteliselt soojaks . </s> <s> Sademeid tuleb veidi alla normi . </s> </p>
<p> <s> Septembris külastavad tavapäraste läänetsüklonite asemel Eestit rohkem lõunatsüklonid . </s> <s> Nii on ilm keskmiselt sajune , ent küllaltki soe . </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Nädala nägu </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Pühapäeval anti esmakordselt välja maailma psühholoogide kõrgeim autasu . </hi> </s> <hi rend="rasvane"> <s> Selle sai maailmakuulus mäluteadlane Endel Tulving , kes on avastanud , et peale protseduurilise ja semantilise mälu on inimesel ajus ka episoodiline mälu . </s> </hi> </p>
<p> <s> Loe ka : <gap rend="viited"/> </s> </p>
<p> <s> <hi rend="kaldkiri"> Mis kord Galilei ja ta pendel , mis kunagi herned ja Mendel ( kesk teaduse ringe ja ihu ja hinge ) , see praegu on aju ja Endel . </hi> </s> <s> <hi rend="rasvane"> A. Itskok </hi> </s> </p></div3>
          <div3 type="artikkel"><head> Et maasport ei roostetaks </head>
<p> <s> <hi rend="kaldkiri"> 09.07.2003 <bibl> <author> Heino Laiapea </author> </bibl> </hi> </s> </p>
<p> <s> Maaspordimängud Viljandis jäävad osalejatele meelde vihmauputuse ja eriliste auhindadega . </s> <s> Vihm tuli ootamatult ja seda oli nii ohtralt , et tulvavesi kandis staadionilt minema nii oda kui ka kohtuniku mappi jäetud osavõtjakaardid . </s> <s> Nii jäi mõnel alal protokoll puudulikuks . </s> </p>
<p> <s> Mis veel pisivigadest silma hakkas ? </s> <s> Köieveokohtunikul polnud algul vilet . </s> <s> Aga kuidas sa selleta pealtvaatajate lärmis käsklust kuuled ? </s> </p>
<p> <s> Orienteerumises jäi üks võistkond registreerimisega nii palju hiljaks , et see häiris lõpuks kohtunike tööd . </s> <s> Arvutiprogramm ei raalinud hilinejate tõttu tulemusi õigel ajal välja . </s> </p>
<p> <s> Maaspordimängude normatiivi sihtinud Tarvastu spordiveteran Arnold Almers arvas , et korvpalli vabavisked prooviks küll ära . </s> <s> Aga kus seda teha ? </s> </p>
<p> <s> Et mängude avapäeval täideti normi mitte spordiväljakul staadioni taga , vaid veidi eemal järve ääres , jäi paljudel koht leidmata . </s> </p>
<p> <s> Esialgu arvasid korraldajad , et meestele on norm tõsta 32kilost sangaga pommi 8 korda ja naistel 16kilost 25 korda . </s> <s> Lõpuks võisid mehed siiski valida kergema või raskema pommi . </s> </p>
<p> <s> Positiivsest poolest hakkas silma kergejõustikukohtunike hakkamasaamine tiheda ajakavaga . </s> <s> Samuti spordisaalide rohkus - kus sa väljas ikka vihmaga korvpalli mängid ! </s> </p>
<p> <s> Kenad olid võitjatele määratud sepistatud kellukesed , mis leidsid kohe ka praktilise kasutuse . </s> <s> “ Nüüd ei pea laagris enam ruuporiga äratust hõikama . </s> <s> Võin , kui vaja , iga viie minuti tagant kellukest kõlistada , ” kiitis üks auhinnasaajatest . </s> </p>
<p> <s> Kahju ainult , et maaspordimängude asemel jäi pühapäevaõhtustes teleuudistes Viljandimaalt kõlama lugu lagunenud sillast Soomaal . </s> </p>
<p> <s> Kus ja millal järgmised mängud peetakse , seda lõpetamisel välja ei käidud . </s> <s> Kuna neid sagedasti Viljandis on peetud , võiks ka järgmised siin olla . </s> <s> Kui Viljandimaa otsib logot tunnuslausele “ Ürgses rütmis ” , võiks sellel olla kujutud sportlast . </s> <s> Et maasport ei läheks rooste , nagu esimese eestlasest olümpiamedali võitja , maadleja Martin Kleini kuju alus Viljandi spordihoone ees . </s> </p></div3>
          <div3 type="artikkel"><head> Jumal põhiseadusse ? </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Lauri Beekmann Tartu Pereraadio produtsent </hi> </s> </p>
<p> <s> 14. juuni New York Timesis kirjutas kolumnist Kenneth L. Woodward : “ Sel nädalal kohtuvad Euroopa Liidu juhid Kreekas , et otsustada tolle liidu konstitutsioon , mis hakkab valitsema Euroopas elavat 450 miljonit inimest . </s> <s> Konstitutsiooni esialgse kavandi kirjapanemisel leidis kõige suuremat vaidlemist seik , kas Jumal üldiselt ja kristlus konkreetselt peaks leidma mainimist Euroopa kultuuri ja pärandit esile toova väärtuste allikana . ” </s> </p>
<p> <s> See köitis pilku . </s> <s> Esmalt põhjusel , et mida meedias kristlusest teatakse ja arvatakse ( need ei käi alati käsikäes ) , teiseks uudishimust , mida ameeriklased Euroopa tegemistest arvavad . </s> </p>
<p> <s> Woodward selgitas , miks ta antud teemat arendas : “ Ameeriklasena ei peaks ma suurt huvituma , mida Brüsseli bürokraadid oma konstitutsiooniprojekti kirjutavad . </s> <s> Kuid sellest peaks huvituma eurooplased ja ka kõik , kes huvituvad ajaloost . ” </s> </p>
<p> <s> Ajalugu on tihedalt kristlusega põimunud . </s> <s> On olnud aegu , mil kristlus oli enesestmõistetavus : kes soovis olla aktsepteeritud , ruttas ennast kristlusega seostama . </s> </p>
<p> <s> See tõi kaasa suure hulga “ kristlasi ” , kes sooritasid tegusid , mida ei saa kategoriseerida kristlikeks . </s> <s> Juba nendest aegadest on tekkinud arusaam , et kui sa väidad end olevat kristlase , siis on fifty-fifty võimalus , et oled tegelikult hoopis silmakirjateener . </s> </p>
<p> <s> Vestlesin sel aastal Riigikogust tavaellu naasnud poliitikuga . </s> <s> Meie jutuajamine kandus kristluse , õigemini kristlikkuse valdkonda . </s> <s> Mida tähendab olla kristlik ? </s> <s> Mis teeb ühest inimesest kristliku ? </s> <s> Kristlikud demokraadid ? </s> <s> Kristlik Euroopa ? </s> </p>
<p> <s> <hi rend="rasvane"> Mis teeb kristlikuks ? </hi> </s> </p>
<p> <s> Verbaalselt väljendusid need küsimärgid väga hoogsalt ja siiralt . </s> <s> Minu vestluskaaslase ajas segadusse asjaolu , et kas inimene , kes väidab end olevat kristliku , on ka oma tegudes kuidagi teistsugune . </s> </p>
<p> <s> Minu vastus : põhimõtteliselt nii ta peaks olema . </s> <s> Aga kui kristlike demokraatide demokraatia taga ajamise meetodid ei erine kuidagi teistest ? </s> <s> Mida see siis ikkagi tähendab ? </s> </p>
<p> <s> Hulk õigustatud küsimusi . </s> <s> Vastuse saaksid nad siis , kui kristlikkus ei esineks mitte niivõrd paberitel ja põhikirjades , vaid praktilistes tegudes ja ellusuhtumises . </s> <s> Viimasel ajal on kristlus olnud peateemaks liig paljudes vaidlustes . </s> <s> Küll religiooniõpetusega seonduvas kui nüüd Euroopa Liidu põhikirja koostamisel . </s> </p>
<p> <s> Arvan , et kristluse ja usu üldiselt peaks seaduseraamatutesse ja konstitutsioonidesse kirjutatama ainult ühenduses vabaduste ja õiguste loomisega , mitte kunagi aga kohustustega . </s> </p>
<p> <s> Seesama Euroopa kristlik ajalugu on piisavalt kärarikkaks tunnistajaks sellest , mida võivad teha sõnad “ kirik ” ja “ kohustus ” ühes paragrahvis . </s> <s> Tagajärg : paljud tänapäeva eurooplased on segaduses selle suhtes , mida mõiste “ kristlik ” siis ometi tähendab . </s> </p>
<p> <s> <hi rend="rasvane"> Kaunis sõna “ usuvabadus ” </hi> </s> </p>
<p> <s> Üks kaunimaid sõnu , milles “ usk ” sees , on “ usuvabadus ” . </s> <s> Kui kristluse mainimine ELi konstitutsioonis peaks mingilgi määral rikkuma või piirama kellegi õigust või vabadust omamoodi uskuda , siis saluteerin Prantsusmaa endisele presidendile Valéry Giscard d'Estaing'ile , kes pea ainuisikuliselt olla selle klausli välja jätnud . </s> <s> Ehk on ta õppinud Prantsusmaa enda kogemusest , kus alles hiljuti olid mõned väiksemad kristlikud konfessioonid hädas oma vabadusega eksisteerida . </s> </p>
<p> <s> 14. juunil ehk 60 aastat varem kui New York Timesis ilmus tsiteeritud artikkel , otsustas USA ülemkohus , et koolilapsed ei pea riigilipule au andma , kui see peaks minema vastuollu nende usuliste arusaamadega . </s> </p>
<p> <s> Hea seadus . </s> <s> Paljude meelest ehk naeruväärne , kuid kellelegi see ju haiget ei tee . </s> <s> Tagab õiguse ja vabaduse olla inimestel need , kes nad on . </s> <s> Usk olgu seadustes ja konstitutsioonides ühendatud vabaduste ja õigustega , mitte aga kohustustega . </s> <s> Usuga seonduvad kohustused väljenduvad igaühe vabatahtlikus otsuses alluda põhimõtetele ja reeglitele , mida kristlus esindab . </s> </p>
<p> <s> Nõustun Iiri delegaadiga , kes võttis sõna Euroopa Liidu põhikirja kristlust puudutava punkti tulises diskussioonis : “ Olen sügavalt veendunud , et Jumal on kõikjal . </s> <s> Kuid kahtlen tõsiselt , kui sobiv koht on Jumala jaoks konstitutsiooni artikkel kaks . ” </s> </p>
<p> <s> Jumala olemasolu ega ka mõju Euroopale ei otsusta mitteolemine selles konstitutsioonis . </s> </p></div3>
          <div3 type="artikkel"><head> USA läheb täispangale </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Peeter Kaldre </hi> </s> </p>
<p> <s> USA iseseisvuspäeval 4. juulil esinenud president George Bush kuulutas , et Ühendriigid ei kõhkle enam kunagi , kui on vaja kasutada sõjalist jõudu ükskõik millises maailma kandis . </s> <s> Seda juhul , kui see on USA või kohaliku elanikkonna huvides . </s> </p>
<p> <s> Ilma Ühendriikide aktiivse sekkumiseta ei ole kusagil võimalik türannidele vastu astuda ning miljonid inimesed kogu maailmas on heidetud terroristide hirmu ja armu alla , lausus Bush . </s> </p>
<p> <s> <hi rend="rasvane"> Vaenlast rünnatakse kosmosest </hi> </s> </p>
<p> <s> USAs on praegu väljatöötamisel uue põlvkonna relvasüsteemid , mis näevad ette vaenlase ründamist kosmosest . </s> <s> Piltlikult öeldes on kavandamisel hambuni relvastatud ja tipptehnoloogiaga varustatud tohutud mehitamata kosmoselennukid , mis liiguvad kümnekordse helikiirusega ning mis jõuavad vaenlaseni kahe tunniga ükskõik kus maailmas . </s> </p>
<p> <s> Esimene niisugune lennuk peaks valmis olema aastal 2025. </s> <s> Süsteemi eesmärk on lõpetada USA sõltuvus maal või merel paiknevatest sõjaväebaasidest , ja mis kõige olulisem - vabastada Ühendriigid liitlaste toetuse otsimise vajadusest . </s> </p>
<p> <s> Kui ei ole vaja otsida liitlaste toetust , pole vaja nendega ka enne mõne sõjalise operatsiooni alustamist konsulteerida . </s> <s> Ehk teisisõnu : kui USA Iraagi sõjast midagi õppis , siis mitte seda , et liitlased tulnuks enne aktsiooni enda poole veenda , vaid just vastupidist . </s> </p>
<p> <s> Juhul kui USA-l õnnestub tulevikus saavutada täielik sõjaline sõltumatus , soov maailmas oma ideaalidele vastavalt korda hoida aga säilib , siis muutuvad kogu praegune maailmakorraldus ja kõik senised harjumuspärased liitlassuhted . </s> </p>
<p> <s> <hi rend="rasvane"> Suluseisu oht </hi> </s> </p>
<p> <s> Inimesed , kes kujundavad Eesti riigi tulevikku , peaksid sellise stsenaariumiga kindlasti arvestama . </s> <s> Pikemas perspektiivis võiks hetkeks unustada praeguse olukorra , mis kinnitab , et varsti saab Eesti NATOsse , tal on head suhted USAga ning tema tulevik on julgeoleku mõttes pilvitu . </s> </p>
<p> <s> Sellepärast ei tasu ka nii väga kippuda Euroopa Liitu , sest see ei pakkuvat meile niikuinii mingit “ kõva ” turvalisust . </s> <s> Too liit olevat üks äpude kamp , kes ainult takistab Eesti saamist tõeliseks “ majandustiigriks ” ( NATO ja USA vihmavarju all ) . </s> <s> Kõik , kes seda teooriat jutlustavad , on kas lihtsalt silmakirjateenrid või puudub neil tahe ja mõistus maailmas toimuvaid arenguid näha . </s> </p>
<p> <s> Samuel Huntington ennustab oma kuulsas raamatus “ Tsivilisatsioonide kokkupõrge ” Lääne tsivilisatsioonidele lähemas tulevikus suuri väljakutseid , küll islamimaailma , küll Hiina suunalt . </s> </p>
<p> <s> Tavaliselt põrkavad esimeses järjekorras kokku tipud ning USA on kahtlemata läänemaailma tipp . </s> <s> Islami siirdevormidega ( 11. september 2001 ) on USA juba väga veriselt kokku põrganud . </s> <s> Paarikümne aasta pärast võib Euroopa avastada end olukorras , kus USA sõdib ( kas otseselt või kaudselt ) mitmel rindel ning tema kohalolekul Euroopas ei ole mingit erilist vajadust ja mõtet . </s> </p>
<p> <s> Vaevalt et Ühendriigid oma Euroopa liitlasi häda korral hülgavad , kuid nende käed võivad olla mujal seotud . </s> <s> Euroopa Liidus võetud suund ühise välis- , kaitse- ja julgeolekupoliitika kujundamisele on seega igati arukas ettevõtmine . </s> <s> Ei ole välistatud , et kunagi tulevikus pakub Euroopa Liit oma liikmetele samasuguseid julgeolekutagatisi , nagu praegu teeb NATO ( selline suund ELis tugevneb iga päevaga ) . </s> </p>
<p> <s> Kas need Eesti poliitikud , kes praegu ei võta seisukohta ELi astumise küsimuses ning kutsuvad demagoogiliselt hääletama referendumil “ südametunnistuse ” järgi , aduvad seda ohtu , mida võib tulevikus Eesti jaoks tähendada kollektiivsetest süsteemidest eemalejäämine ? </s> </p>
<p> <s> Milline saatus võib Eestit tabada 20 aasta pärast , kui USA on Euroopast kaugenenud , seetõttu kaotanud oma praeguse mõtte ka NATO ning EL tegeleb oma liikmete turvalisuse tagamisega ? </s> <s> Kellelt siis abi otsida , kas Venemaalt ? </s> </p>
<p> <s> Poliitik seda küsimust muidugi ei esita , tema lähtub omakasust , vaatab heal juhul paar aastat ette ja laseb riigi rahumeeli suluseisu sattuda . </s> <s> Kes aga tahab olla riigimees , peab selle küsimuse juba praegu endale ja oma rahvale esitama . </s> </p></div3>
          <div3 type="artikkel"><head> Kolmas laps on iibe võti </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Tiina Veismann liikumise Eesti Lapse Eest algataja </hi> </s> </p>
<p> <s> <hi rend="rasvane"> Tegelikult ei soodusta riigitoetused kolmanda lapse sündi </hi> </s> </p>
<p> <s> 26. juuni Maalehes kirjutab rahvastikuminister Paul-Eerik Rummo : “ Keskmeks , mille ümber koonduvad järgnevadki sündimuse kasvu taotlevad poliitilised valikud , on suuremate võimaluste loomine töö- ja pereelu liigsete pingeteta ühildamiseks . </s> /---/ <s> Ükski vastutustundlik inimene ei mõtle lastesaamisest ja pere äramajandamisest kui kahest eri asjast , mis teineteisega ei seostu . </s> <s> “ </s> </p>
<p> <s> Selle poliitilise žargooni tõlge võiks kõlada nii : põhiline , mis riik sündimuse tõstmiseks teha saab , on anda lapsevanematele võimalus aina rohkem ja paremini töötada ; lastega perede vaesuse põhjus on nende vanemate vastutustundetus , kes on muretsenud endale rohkem lapsi , kui jõuavad ülal pidada . </s> </p>
<p> <s> <hi rend="rasvane"> Emapalga abil julgustust </hi> </s> </p>
<p> <s> See ei ole uus mõte . </s> <s> Samast ideoloogiast on kantud koalitsioonilepe ja mitme valitsuspoliitiku sõnavõtud . </s> <s> Kuna lapsi on vaja , kavatseb riik diferentseeritud emapalga abil soodustada laste sündi nendesse peredesse , kus vanemad neid riigi abita ülal pidada suudavad . </s> </p>
<p> <s> Esmapilgul tundub see ülimalt ökonoomse lahendusena . </s> <s> Paigutades selle ideoloogia aga Eesti tegelike olude foonile , avaneb sootuks teine pilt . </s> </p>
<p> <s> On üldteada , et esimesed , enamasti ka teised lapsed sünnivad niikuinii , kui pere tõesti lapsi tahab . </s> <s> Väga hea , kui seejuures riik aitab perel vanemapalgaga üle elada kõige raskema aja , mil ema töölt ära jääb ( iseasi , kas aasta on lapse huvidest lähtudes piisav aeg ) . </s> </p>
<p> <s> Iibe seisukohast on võtmeküsimus aga kolmandate ja järgmiste laste sünd. Ligi 30% Eesti 18-45aastastest elanikest arvab , et peres võiks olla 3 või rohkem last . </s> <s> Tegelikult kasvab 3 ja enam last vaid 10% peredest . </s> </p>
<p> <s> Laste sünni edasilükkamise põhjuste seas on kindlalt esikohal majandusliku kindlustunde puudumine ja liiga väike riigi toetus . </s> <s> Puht ratsionaalselt kalkuleerides saaksid endale kolme või enamat last lubada vaid üle keskmise palga teenivad inimesed . </s> <s> Neid on vaid 30% palgasaajatest . </s> </p>
<p> <s> Osa neist on ilmselt juba viljakast east väljas , osal pole teistpoolt , kellega peret luua , osa ei taha kolme last . </s> <s> Selgub , et valitsuse iibepoliitika teeb panuse väga kitsale osale Eesti elanikkonnast . </s> </p>
<p> <s> Tegelik valmisolek kolmeks ja enamaks lapseks on mujal : need on keskmise sissetulekuga , sageli kõrgema haridusega inimesed , kelle lapsesaamismotivatsioonis on oma osa ka murel eesti rahva püsimajäämise pärast ; samuti on traditsiooniliselt rohkem lapsi alati olnud maaperedes . </s> </p>
<p> <s> Paremaks toimetulekuks ja oma lapsesaamissoovide realiseerimiseks aga vajaksid nad senisest suuremat riigi tuge . </s> <s> Soovitus leida “ võimalused oma tubliduse täielikuks rakendamiseks ” kõlab irooniliselt , kui mõelda õpetajatele , meditsiinitöötajatele , teadlastele ja paljudele teistele , kes aastaid alatasustatuna oma võimete piiril on rüganud . </s> <s> Või tuleb seda võtta survena leida uus , tasuvam amet ? </s> </p>
<p> <s> Kulub ilmselt palju aega , kuni meie palgad heaoluriikidega võrreldavale tasemele jõuavad . </s> <s> Iibelanguse peatamiseks on siis juba hilja . </s> <s> Seetõttu tuleb riigil juba täna leida kõik hoovad , mis mõjutaksid neid peresid , kellel on tegelik soov ja valmisolek lapsi saada . </s> </p>
<p> <s> Kantseleikeeles nimetatakse laste sünnitamist ja kasvatamist rahvastiku taastootmiseks . </s> <s> Tootmisse tuleb investeerida palju raha , aga ka aega ! </s> <s> See tähendab , et vanemad ei saa lõpmatuseni suurendada oma töökoormust , nagu poliitikud soovitavad . </s> <s> Miks ei võiks lasterikas ema saada oma raske töö eest palka ? </s> <s> Samuti vanemad , kes pühendavad kogu oma energia puude või terviserikkega lapse eest hoolitsemisele ja tema võimete arendamisele ? </s> </p>
<p> <s> Ebaeetiline on ka pöörata tähelepanu ainult sündivuse suurendamisele , kui tervelt 100 000 olemasolevat last ( 38% lastest ) elab allpool absoluutse vaesuse piiri . </s> <s> Kui neil ei ole võimalust oma võimeid ja andeid realiseerida , ei pääse nad täiskasvanunagi vaesuse ringist välja . </s> <s> Rääkimata riskist sattuda kuritegevuse , narkomaania , alkoholismi teele . </s> </p>
<p> <s> Laste kasvatamise jätmine ainult vanemate õlule ei ole ratsionaalne lahendus ja läheb riigile kokkuvõttes kallimaks maksma . </s> <s> Heaoluriikides , kus erinevalt meist ei suurenda iga lapse lisandumine pere riski langeda vaesusse , peetakse lastega perede toetamist ja lastele kvaliteetse lapsepõlve tagamist riigi enesestmõistetavaks kohuseks . </s> </p>
<p> <s> <hi rend="rasvane"> Tegelik põhjus </hi> </s> </p>
<p> <s> Peretoetuste protsendi langus Eesti riigieelarves , samuti kordades vähenenud lastetoetuste suhe keskmisse palka , huvialaringide ja muude lastele mõeldud teenuste pidev hiiliv kallinemine räägib selget keelt riigi toetuse pidevast vähenemisest . </s> <s> See peegeldab laste senist asendit riigi väärtusteskaalal . </s> <s> Just siit tuleb otsida tegelikke põhjusi , miks Eestis sünnib vähe lapsi . </s> </p></div3>
          <div3 type="artikkel"><head> Lapsed kasvavad soolisteks </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Anu Paidre MPA Kaitseliidu ülema nõunik </hi> </s> </p>
<p> <s> <hi rend="rasvane"> Noortel Kotkastel ja Kodutütardel on oma organisatsioonid </hi> </s> </p>
<p> <s> Eelmises Maalehes kirjutab Jaanika Kressa , et Noorte Kotkaste organisatsioonis on rahvuslikud aated muudetud tabuks ning et Noored Kotkad ja Kodutütred pole mõeldud tootma sootuid noori . </s> </p>
<p> <s> Vaidlen sellele vastu . </s> <s> Kaitseliidus on praegu paljud sportlikud jõukatsumised ja näitused , avalikud üritused nii tüdrukutele kui ka poistele : ühine käsitöönäitus , välisüritustest osavõtt , kabevõistlus jne. </s> </p>
<p> <s> <hi rend="rasvane"> Oma ettevõtmised </hi> </s> </p>
<p> <s> Tüdrukutel ja poistel on siiski oma organisatsioonid oma iseseisvate ettevõtmistega ( matkad , laagrid , koosolekud jpt ) , mistõttu ei maksaks tonti taga otsida . </s> <s> Tondi all mõistame alusetut hirmu selle ees , et ei arvestata soolisi erisusi , et jäetakse kõrvale naiselikkuse ja mehelikkuse teema . </s> </p>
<p> <s> Kaitseliidu noorteorganisatsioonid oma 4500 tubli poisi ja 3800 toreda tüdrukuga on Eesti suurimad noorteorganisatsioonid . </s> <s> Need noored koos 400 noortejuhiga on kõik vabatahtlikkuse alusel seotud ühiste aadetega ja Kaitseliidu eesmärkide saavutamisega . </s> </p>
<p> <s> Kaitseliidu osalusel on kodanikukaitse ja -kasvatusega seotud ettevõtmistes paljud head ideed muudetud tegudeks , nimetagem siin Tallinna kõurikute laagreid Saaremaal , Türi gümnaasiumis läbi viidud isamaalise loomingu konkurssi , isadepäeva üritusi Eesti Näituste paviljonis jne. </s> </p>
<p> <s> Ühisüritustele lisaks ja selle aluseks on rühmades ning salkades toimuv igapäevane töö , milles saavutatud oskusi ning teadmisi mõõdetakse järgu- ja erialakatsetel . </s> </p>
<p> <s> Nende nõuded põhinevad sõjaeelsetel materjalidel , eestluse meele ja keele kandmiseks vajalik kvintessents on tänagi meie töös ja tegemistes olulisim läbiv joon . </s> <s> Kaitseliidus on riigikaitsetahte süvendamisse ja kodanikukasvatusse kaasatud eri elualade inimesi , kes on koostööaltid , kes tahavad oma tööd hästi ja veel paremini teha . </s> </p>
<p> <s> Tahaksin rõhutada , et analüüsides ja hinnangutes hoidutaks pealiskaudsusest ja vaadataks ka kõlavate sõnade taha , Eestimaa ei vaja vaid sõnu - ta vajab tegusid ja tegijaid ! </s> </p>
<p> <s> Lihtsalt illustratsiooniks meie noorte tublidusest võib tuua võidupüha paraade , kus ka noorte esinduse panevad välja kohalikud Kaitseliidu üksused . </s> <s> Või nimetada fakti , et sel kevadel Rootsi Kodukaitse korraldatud noorte mitmevõistluse võitis Eesti Noorte Kotkaste esindus Võrumaalt , kes edestas pea kuutkümmet teist võistkonda . </s> <s> Või rääkida Eestimaale pühendatud joonistustest , luuletustest ja esseedest , mis on loodud Noorte Kotkaste ja Kodutütarde poolt . </s> </p>
<p> <s> Kodanikuks olemise kunsti ei saada sünnipäraselt kaasa , vaid see omandatakse järk-järgult ja koos teistega eri organisatsioonides . </s> <s> Ühiskonnapädevusega kaasneb vastutustunde ja väärikuse kasv , suurenev sotsiaalsete oskuste kompleks annab arusaama ka sotsiaalsete lepete sõlmimise ja nendest kinnipidamise vajadusest . </s> </p>
<p> <s> Alati saab teha veel paremini . </s> <s> Tulevikku suunatult on Kaitseliidu sihid väljendatud organisatsioonile kui tervikule valminud ühtses arengukavas . </s> <s> Kodutütarde ja Noorte Kotkaste organisatsiooni visiooni saavutamiseks on tarmukate juhtide eestvedamisel asutud koostama metoodilisi materjale , korraldatakse isamaalise loomingu konkursse , noorte ümarlauda ja juhtide seminare , et organisatsioonid suudaksid paremini vastata oma liikmete ja laiemalt kogu ühiskonna ootustele . </s> </p>
<p> <s> Kaitseliidus on tugev tsiviilkontroll , et vabatahtlikkuse printsiip oleks kooskõlas sõjaväeliselt korraldatud tegevusega . </s> <s> Lõpliku sõna ütlejad arengusuundi määravates küsimustes - Kaitseliidu Vanematekogu , Keskkogu ja Keskjuhatus - koosnevad ühiskonnas lugu peetud isikutest , Eesti eri maakondade väärikatest esindajatest , Kaitseliidu tegevliikmetest . </s> </p>
<p> <s> <hi rend="rasvane"> Võimalusi on </hi> </s> </p>
<p> <s> Ka Kaitseliidu noorteorganisatsioonide alusdokumendid on koostatud laiapõhjaliselt ja need on heaks kiidetud Keskkogu poolt . </s> </p>
<p> <s> Kierkegaardi sõnadega “ Elu saab mõista tagantjärele , aga elada tuleb ettepoole ” väljendatud põhimõte tähendab , et omandatud oskused ja kogemused on heaks konstruktiivse koostöö platvormiks . </s> <s> Kaitseliit on valmis koondama riigikaitse vallas vabatahtlikku potentsiaali - olete oodatud ! </s> </p></div3>
          <div3 type="artikkel"><head> Avalikust ruumist ilma </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Valter Aasmäe majandusteadlane </hi> </s> </p>
<p> <s> <hi rend="rasvane"> Kolmandikul valdadest pole veel ruutmeetritki munitsipaalmaad </hi> </s> </p>
<p> <s> Avalikku ruumi peeti oluliseks Eesti riigi loomisest peale . </s> <s> Maaseaduse alusel võõrandatud mõisamaad jaotati vastavalt riigimaade planeerimise tehnilistele juhtnööridele ( RT 1920 , 69/70 ) . </s> <s> Nimetatud juhtnööride kohaselt tuli ette näha maa linnade , alevite , raudteejaamade jne laiendamiseks . </s> <s> Ja edasi : “ § </s> <s> 24. Igale talule peab juurde minema tee ... ” </s> </p>
<p> <s> Järgnesid näpunäited teede planeerimiseks ja veekogude kasutamiseks . </s> <s> Mererand kuni 100 m ulatuses ning laevatatavate jõgede ja järvede kaldad kuni 20 m ulatuses jäeti talu piiridest välja “ üleüldiseks vabaks läbikäimiseks ” ( § 25 ) . </s> <s> Nii oli tollal . </s> <s> Nüüd on kinnistu piiriks mere rannajoon ja avalikuks kasutamiseks 10 m laiune kallasrada . </s> </p>
<p> <s> <hi rend="rasvane"> Kuidas vald külale , nõnda küla vallale </hi> </s> </p>
<p> <s> Tuletan meelde , et 1991. aasta maareformi seaduse algne jõustunud tekst nägi ette omavalitsusele vajaliku maa jätmise munitsipaalomandisse ning alles pärast seda ülejäänud maa tagastamise või erastamise . </s> </p>
<p> <s> Nimetatud redaktsioon kehtis kuni 27.04.1993. </s> <s> See on tähelepanuväärne kuupäev , kuna siis löödi käega põhiseaduses nimetatud üldistele huvidele . </s> </p>
<p> <s> Maakatastri andmete alusel on analüüsitud viie maakonna ( Põlva- , Tartu- , Valga- , Viljandi- ja Võrumaa ) 69 valla maade munitsipaalomandisse jätmist seisuga 1.01.2003. </s> <s> Maa munitsipaalomandisse jätmist polnud alustanud 32% ehk 22 valda . </s> <s> Katsetöö ehk ühe maatüki on vormistanud 20% valdadest . </s> <s> Seega on maareform valdades kreenis . </s> </p>
<p> <s> Munitsipaalmaa vaba kasutamine on elanikele üks omavalitsuse poolt osutatav avaliku teenuse liik . </s> <s> Kui avalikku maad on ahistavalt vähe , siis elanike elu kvaliteet langeb . </s> <s> Samm piiritletud võõrale maale on väärtegu , mille eest võib halvemal juhul sattuda aastaks vanglasse ( vt karistusseadustik § 266 , 267 ) . </s> </p>
<p> <s> Vallatee on maaelaniku jaoks üks olulisem avaliku teenuse liik . </s> <s> Võrdse kohtlemise kohaselt peaks juurdepääs avalikult teelt elamu juurde olema igal maaomanikul . </s> <s> Kahjuks on reeglina kujunenud olukord , kus sajandeid püsinud külatee on lõigatud erastatud juppideks . </s> </p>
<p> <s> Analüüs näitas , et tegelikult jagunevad kinnistud kolme gruppi . </s> <s> Esimese grupi jaoks juurdepääsuprobleemi pole , kuna kinnistut läbib või sellega piirneb avalik tee . </s> <s> Teine grupp saab avaliku teeni läbi tasulise teenuse ( servituut ) . </s> <s> Kolmas , seni veel väike grupp peab juurdepääsuks vajalikku servituuti taotlema kohtu kaudu . </s> <s> Meie põhiseaduses sätestatud võrdse kohtlemise põhimõttest pole jälgegi . </s> </p>
<p> <s> Käesoleval aastal jõustunud planeerimisseadusesse on võetud säte ( vt § 8 lg 2 p 9 ) , mis annab aluse maareformi ajal erastatud tee muutmiseks avalikult kasutatavaks teeks . </s> <s> Selleks tuleb täiendada valla üldplaneeringut ja siis kokkuleppel maaomanikuga tee kasutamise õigus välja osta . </s> </p>
<p> <s> Soodsam võimalus vallateede probleemi lahendamiseks on seadusandlik . </s> <s> Riigikogul tuleks kehtestada erastatud maal paiknevatele teedele tehnorajatistega ( liinid , torud ) võrdne talumise kohustus , mis on suhteliselt odav võimalus probleemi lahendamiseks . </s> </p>
<p> <s> <hi rend="rasvane"> Seadus aitaks </hi> </s> </p>
<p> <s> Inimväärseks eluks on vaja spordiplatse , parke , ujumiskohti . </s> <s> Kohaliku omavalitsuse korralduse seaduse ( vt § 6 ) kohaselt peavad omavalitsused tagama elanike sotsiaalsete ja kultuuriliste vajaduste rahuldamise . </s> </p>
<p> <s> Rahulolematus parkide erastamise kohta on jõudnud ajakirjandusse . </s> <s> Kirjutatud on Tartu maakonnas 90ndate alguses ERA Pangale müüdud Suure-Kambja mõisa pargist , mis on piiratud okastraataiaga . </s> </p>
<p> <s> Kas Eesti on mereriik ? </s> <s> Selline küsimus tekkis 12. juunil Kerli Morozovi ja Terri Tamme bakalaureusetöö kaitsmist kuulates . </s> <s> Nende töö teema oli maa müük välismaalastele . </s> </p>
<p> <s> Analüüsiti olukorda Saaremaal . </s> <s> Keskmiselt on välismaalased ära ostnud mõne protsendi pinnast . </s> <s> Tegelikult on silma järgi hinnates 80% Sõrve sääre rannikust ära ostetud . </s> <s> Muhu rannikust moodustab välismaalastele müüdud osa ca 60% . </s> </p>
<p> <s> Selline pilt nagu Saaremaal teeb nukraks . </s> <s> Meri on meie kõikide ühisomand , mida asjaõigusseaduse § 159 kohaselt “ võib kasutada igaüks ” . </s> <s> Paraku puudub selleks võimalus . </s> </p>
<p> <s> Enamiku meie kodanike jaoks pole Eesti mereriik . </s> <s> Optimistina loodan tulevikus vähemalt iga paari kilomeetri kohta näha silti “ Vaba pääs merele ” . </s> <s> Mere omanik peab saama vabalt oma omandit vallata . </s> <s> Isegi siis , kui selleks tuleb hakata teealust maad tagasi ostma . </s> </p>
<p> <s> Meil on suhteliselt hõre asustus ja ruumi peaks jätkuma . </s> <s> Ometi läheb järjest kitsamaks . </s> <s> Olles jälginud õigusaktide muudatusi ja nende tegelikku rakendamist , tihkan väita , et valdavalt on mängus huvid . </s> <s> Meie põhiseadus keelab omandi kasutamist üldiste huvide vastaselt ( § 32 lg 2 ) . </s> </p>
<p> <s> Väidan , et avaliku ruumi ülemäärane erastamine on põhiseaduse sätete jäme rikkumine . </s> <s> Selline ahistamine kutsub esile võõrandumise riigist ja omavalitsustest . </s> <s> Kelle huvides ? </s> </p>
<p> <s> Ja lõpuks . </s> <s> Tsaariaegsete normide kohaselt pidi igas raudteejaamas olema avalik käimla . </s> <s> Kuna käimlad ei vastanud euronormidele , on nad likvideeritud . </s> <s> Kas peame siis jaamast EVR jaamani EL sõitma , junn püksis ? </s> </p></div3>
          <div3 type="artikkel"><head> Rammuga kangelaseks </head>
<p> <s> <hi rend="kaldkiri"> 09.07.2003 </hi> </s> </p>
<p> <s> Väikerahvas sõda pidada ei saa , selleks ei jätku tal rahvast ega rammu - niisugune oli maaspordiliidu Jõud juhatuse esimehe Villu Reiljani mõte Viljandis näituse “ Meie olümpiavõitjad ” avamisel . </s> </p>
<p> <s> Reiljan - hea sõnameister , nagu ta on - läks spordi tähtsustamisel veelgi kaugemale , nimetades Jõu olümpiavõitjaid Jaan Taltsi ja Jaak Uudmäed kangelasteks . </s> <s> Väikese Eesti kuulsaks tegijateks . </s> </p>
<p> <s> Iseenesest kulunud mõte , et väikese rahva teevad suureks tema parimad pojad , saab ikka ja jälle kinnitust . </s> <s> Ükskõik kui longates ja kui pehmete teivastega see ka ei sündinud , jõudsid Eesti kümnevõistlejad nädalavahetusel Tallinnas superliigasse . </s> <s> Ning teiste eestlaste ees rühkis 1500 meetri jooksu lõpujoone suunas juba hallinema kippuv olümpiavõitja Erki Nool , keda kommentaatorite keel korduvalt kangelaseks , sangariks nimetanud . </s> </p>
<p> <s> Saja-aastase ajalooga ja mitme tuhande kilomeetri pikkusel jalgrattasõidul Prantsusmaal kihutab juba kümnendat korda Jaan Kirsipuu . </s> <s> Ja kuigi tal ka meeter maad võidust puudu jääb ja kuigi ta varasemat üheksat tuuri pole jaksanud lõpuni sõita , võime temagi kangelaste sekka arvata , juba tegevsportlasena spordimuuseumi eksponaadiks sättida . </s> </p>
<p> <s> Ning lõpuks koduteedel konkurentidele koha kätte näidanud Markko Märtin , kes kergejõustiklaste , jalgratturite ja suusatajate ponnistustest hoolimata pakub konkurentsi Mart Poomilegi . </s> </p>
<p> <s> Kangelaste kuldsel säral on kalduvus siiski tuhmuda . </s> <s> Me vajame uusi kangelasi . </s> <s> Kust neid võtta ? </s> <s> Maalt ikka , kust mujalt , tahaks vastata . </s> <s> Ehk nagu Villu Reiljan oma sõnade mõtet ümber sättides ütles - väljaspool maad ta sporti ette ei kujutagi . </s> </p>
<p> <s> Viljandis peetud maaspordimängudel tegid küll Aleksander Tammert ja Gerd Kanter kaks mehist kettaheitetulemust , mõlemal tuleb aga kangelase au veel välja teenida . </s> <s> Suur osa spordist tehti Viljandis küll hobi korras , oma lõbu pärast , muude tegemiste kõrvalt . </s> <s> Siin on tihti tänapäeva Eesti spordi üle toriseval kangelasel Jaan Taltsil ehk õiguski . </s> <s> Ei ole sportlased enam nii sihikindlad ega pühendunud , ei treeni enam nii hoolega . </s> </p>
<p> <s> Mida siis teha , et kangelasi siiski sünniks ajal , kui motivatsioon tööga õndsaks saada on eestlastel langema hakanud , kultuuriga laias ilmas läbi lüüa on pooleldi õnneasi , aga väikese Eesti kuulsaks tegijaid tahaksime ikka näha ? </s> </p>
<p> <s> Üks lahendusi oleks anda tõsiselt teha tahtjatele paremaid võimalusi : spordiväljakud , -hallid , ujulad . </s> <s> Teisena saaks rahaga tagant aidata treenerite soovi edukate õpilaste järele . </s> <s> Kolmandaks saaks sporti ja kultuuri soosivamaks muuta maksupoliitika . </s> </p></div3>
        </div2>
        <div2 type="rubriik">
          <head> Tarbija </head>
          <div3 type="artikkel"><head> Kogumispensioni tähtpäevad </head>
<p> <s> <hi rend="kaldkiri"> 09.07.2003 </hi> </s> </p>
<p> <s> Eesti rahvakalendrisse tekivad käesolevast aastast uued meelespidamist väärivad kuupäevad : 1. november ja 1. jaanuar . </s> <s> Need on Eesti rahvast puudutava kogumispensioni süsteemi olulised kuupäevad . </s> </p>
<p> <s> 1. novembril igal aastal lõpeb kogumispensioniga liitumise periood . </s> <s> Sel päeval saab valitud pensionifondi vahetada või oma pensionimakseid uude fondi suunata . </s> </p>
<p> <s> 1. jaanuar on aga see kuupäev , mil tehtud valikud jõustuvad . </s> </p>
<p> <s> Iga sügis jääb kuni aastani 2025 ühele vanuserühmale viimaseks , et liituda pensionisüsteemi II sambaga . </s> <s> Sel aastal on viimane võimalus kogumispensioniga liituda nendel inimestel , kes on sündinud aastatel 1957-1961. </s> <s> Taas astub mängu 1. november : nimelt tuleb pensionikogumise soovi realiseerimiseks vajalik avaldus esitada enne seda kuupäeva . </s> </p>
<p> <s> Kindlasti kaaluvad paljud viiekümnendatesse jõudnud ja kuuekümnendaid alustanud inimesed , kas kogumispensioniga liitumine on neile majanduslikult põhjendatud . </s> <s> Kas tasub üldse vaeva ? </s> </p>
<p> <s> Kui arvestada , et viimastel liitujatel on jäänud keskmiselt pensionini veel 10 aastat , siis on see pensioni kogumiseks täiesti arvestatav aeg . </s> <s> Näiteks 5500kroonist palka saaval inimesel koguneks 10 aastaga kogumispensioni fondi 57 130 krooni . </s> <s> Sellise summa kogumiseks peab inimene ise säästma iga kuu oma netopalgast aga vaid 81 krooni . </s> </p>
<p> <s> Kogumispensioniga liitumise mõju näitab tulevase pensioni osakaal pensionile jäämise eelsest palgast . </s> <s> Ilma kogumispensionita hakkaks inimene pensionile jäädes saama pensioni 43% oma pensionieelsest palgast , kogumispensioniga liitunu aga mitte vähem kui 47% . </s> <s> Seega on liitumine kasulik ka vanematele ja väiksemapalgalistele inimestele . </s> </p>
<p> <s> Kui liitumisotsus positiivne , on edasine lihtne . </s> <s> Mida vanem liituja , seda suuremat rolli mängivad sõnad “ tasakaalustatud ” ja “ 100% võlakirjad ” . </s> <s> Kui pensionini on jäänud alla kümne aasta , tasuks eelistada stabiilsust ja varade kindlat säilitamist ehk võlakirjadesse investeerivaid pensionifonde . </s> <s> Kui pensionini on aega enam , võiks kaaluda fonde , kus on esindatud ühtviisi nii võlakirjad kui aktsiad . </s> </p>
<p> <s> Kuigi aktsiate hind võib lühikese aja jooksul küllalt palju kõikuda , on nad pikema aja kestel kõigist investeerimisvõimalustest parimat tootlust pakkuvad . </s> <s> Võlakirjad on aga oma madalama tootluse juures oluliselt stabiilsemad , seda nii lühiajalises kui ka pikas perspektiivis . </s> </p>
<p> <s> <hi rend="rasvane"> Paavo Põld , Hansa Investeerimistoodete osakonna juhataja </hi> </s> </p></div3>
          <div3 type="artikkel"><head> Magneti intress 12% </head>
<p> <s> <hi rend="kaldkiri"> 09.07.2003 </hi> </s> </p>
<p> <s> 1. juulist alandas Eesti Ühispank vaba tagasimaksega krediitkaardi Magnet intressi 12% kõigile Saldo+ klubi liikmetele ning uutele klientidele , kellele kehtivad tutvumishinnad . </s> </p>
<p> <s> “ Kui uus klient on tutvumisperioodil aktiivne , pääseb ta kohe edasi Saldo+ klubisse ning säilitab edaspidigi võimaluse hoida Magneti intress madalal 12% , ” ütles jaepanganduse divisjoni direktori asetäitja Eerika Vaikmäe-Koit . </s> </p>
<p> <s> 27. juuni seisuga oli Ühispank väljastanud 39 815 Magnet-kaarti . </s> </p>
<p> <s> Maikuus alandas Hansapank seni 20% intressiga järelemaksukaardi Ego intressi 16%-le . </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> Suured muusikud väikses Muhus </head>
<p> <s> <hi rend="kaldkiri"> 09.07.2003 <bibl> <author> Erika Klaats </author> </bibl> </hi> </s> </p>
<p> <s> <hi rend="rasvane"> 11.-12. juulil toimub Muhu saarel seitsmendat korda muusikafestival “ Juu jääb ” , kus esinevad tuntud muusikud meilt ja mujalt . </hi> </s> </p>
<p> * * * </p>
<p> <s> <hi rend="rasvane"> Festivali algataja Villu Veski , miks on just Muhu saar saanud sellise ürituse kohaks ? </hi> </s> </p>
<p> <s> Olen Muhust pärit . </s> <s> Mulle tundus ülekohtune , et Muhumaal ei sünni suurt midagi . </s> <s> Nüüd on muhulastel oma muusikaüritus , mida oodata koos suve tulekuga . </s> <s> Sellised üritused toovad saarele külalisi , tekivad koostöövõimalused saare ettevõtjatega . </s> <s> Koostööd tehes edeneb ka elu saarel . </s> </p>
<p> <s> Esimene “ Juu jääb ” toimus Pädaste mõisa õuel . </s> <s> Sinna kogunes ootamatult palju rahvast , sellest saime innustust edasi teha . </s> <s> Nüüd juba tulevad kohalikud inimesed ütlema , et ärge jätke asja pooleli . </s> <s> Ka Muhu ettevõtjad ja kohalik omavalitsus on huvitatud , et selline festival saarel edaspidigi toimuks . </s> </p>
<p> <s> <hi rend="rasvane"> Kes muusikutest on alati kohal olnud ? </hi> </s> </p>
<p> <s> Kõigil festivalidel on osalenud kontrabassimängija Taavo Remmel . </s> <s> Mina ise olen väga palju üles astunud . </s> </p>
<p> <s> Muhu festival on saanud kohaks , kuhu tulevad ka linlased head muusikat kuulama . </s> <s> Tegelikult on just oskuslik muusikavalik aidanud sellest üritusest eemale hoida korrarikkujaid . </s> <s> Need , keda selline muusika ei huvita , ei tulegi üritusele . </s> <s> Keda aga huvitab , tulevad kohapeale kuulama ja saare ilusat loodust nautima . </s> </p>
<p> <s> Oleme arvestanud , et suvisel ajal käiakse kogu perega reisimas . </s> <s> Alla 16aastastele on festivalipilet tasuta . </s> </p>
<p> <s> <hi rend="rasvane"> Kes siis homme ja ülehomme Muhus üles astuvad ? </hi> </s> </p>
<p> <s> Festivali avab Sofia Rubina ja Jazz Do It ! </s> <s> Need on Viljandi kultuuri-kolledžis õppivad noored . </s> <s> Samal õhtul laulab veel Hatuna , kes läheb Eestit esindama Jćrmala lauluvõistlusele “ Uus laine ” . </s> <s> Jćrmala lauluvõistluse algataja on Raimonds Pauls , kes on siiani kõige väärikam Muhus esinenud artist . </s> </p>
<p> <s> Peaesineja on Soome klubimuusika kõige kuulsam esindaja ansambel RinneRadio , kes on varem mitmel korral Eestis esinemas käinud . </s> </p>
<p> <s> Teisel päeval on kontsert Katariina kirikus , kus esinevad Riho Sibul ja Robert Jürjenthal . </s> <s> Õhtul toimub vabaõhukontsert , kus kõige kaugem esineja on Endelrivers Project Austraaliast . </s> <s> Tegu on kunagi Eestist lahkunud muusiku Endel Jõgi ansambliga . </s> <s> Selles musitseerib ka legendaarse Frank Zappa bändi liige Allan Zavod . </s> </p>
<p> <s> Teise festivalipäeva lõpetavad kaks maailma kõige vanemat diskorit Venemaalt : Boriss Mihhailovitš ja Georgi Vsevolodovitš ehk DJ's Krugozory . </s> </p>
<p> <s> Diskoriteks hakkasid nad alles pensionipõlves . </s> <s> Nad on kindlasti seekordse festivali kõige lõbusamad ja kõige positiivsemad tegelased . </s> </p>
<p> <s> “ Juu jääb ” on omapärane festival , kus autentses etnilises keskkonnas esitatakse modernset sisu . </s> <s> Inimesed tulevad kohale rahvarõivastes ja murumütsides , et kuulata moodsat muusikat . </s> </p></div3>
        </div2>
        <div2 type="rubriik">
          <head> Naeris </head>
          <div3 type="artikkel"><head> Kingitud kassi saba alla ei vaadata </head>
<p> <s> <hi rend="kaldkiri"> 09.07.2003 </hi> <hi rend="rasvane"> Tõsi taga </hi> </s> </p>
<p> <s> - Mõni mees joob pea täis sellepärast , et loodus ei salli tühja kohta . - Kui õhtul hiirtega pidu panna , on hommikul kassiahastus . - Parem olgu sul paar hektarit head palgimetsa kui suur suguvõsa . - Vahel on nii kiire , et pole aega hinge tõmmata ega heitagi . - Elumehel on väga sportlikud eluviisid : naistele jookseb järele , alimentide eest jookseb ära . - Mõni naine on nii kättesaamatu , et teda ei saa kätte isegi telefoni teel . </s> <s> <hi rend="rasvane"> Andres Ülviste </hi> </s> </p>
<p> <s> <hi rend="rasvane"> Peaministri kassipoeg </hi> </s> </p>
<p> <s> <hi rend="kaldkiri"> mitte väga ammu oli riik kus kõmuküttidel kui pistrikel info eriliselt hästi liikus selle kohta mida on ministritel sest kui valitsuse maja lukku keerati siis sinna ununes kroonik kelle sulest ajalukku värvilisi pilte kujunes kroonik ennast lossi sisse seadis mida nägi rääkis meile ka hommikul ta juba täpselt teadis mis on riigis muutund eilsega nüüd on suvi nüüd on meil siis aega lähiajalooregistritest pisut kollast karva teavet saada niisiis - räägime ministritest näiteks kaitse- ehk siis sõjandusministril oli kodukaitseks tubli piik laste sõbral haridusministril rippus kodutrepikojas kiik põllumajandusministril tulutalu regionaalministril juustes kõõm väljaspool-ministril armuvalu seesministril aga armurõõm rahandusministril pihus teatud kraanid kultuuriissil ülikoolis loeng majandusministril suured plaanid peaministril väike kassipoeg Järgneb </hi> <hi rend="rasvane"> Contra </hi> </s> </p>
<p> <s> <hi rend="rasvane"> Mida bussis teha </hi> </s> </p>
<p> <s> - Anna bussijuhile kaks krooni ja ütle närviliselt : “ Jälitage seda autot ! ” - Otsi midagi meeleheitlikult maast ja palu , et teised aitaks otsida . - Trügi hullumeelselt ukse poole ja karju : “ Appi , ma ei saa maha ! ” </s> <s> Peatuses hakka tagasi trügima ja ütle , et vale peatus oli . - Kui kontroll peale tuleb , hakka ise teiste pileteid kontrollima . </s> <s> Kui keegi sulle oma pileti annab , jäta see endale . - Kui uksed kinni lähevad , karju : “ Ärge kartke , ma olen ka varem sellises olukorras olnud ! ” - Sekku inimeste vestlustesse , öeldes : “ Vabandage , ma ei suuda jätta märkimata , et ... ” - Kutsu ennast kõva häälega nime pidi . - Torka kedagi näpuga selja tagant ja siis ütle : “ Oih , vale inimene ... ” </s> </p>
<p> <s> <hi rend="rasvane"> Tõsi taga </hi> </s> </p>
<p> <s> - Lihakombinaat otsustas säästukava raames hakata tootma aukudega vorsti . - Noormees soovib ajutiselt luua neiuga püsisuhte . - Kui rongiliiklus jalad alla saab , hakkab see korralikult käima . - Saekaatritöötajad läksid kaatriga sõitma . - Jäärapäine lambakarjus . </s> <s> <hi rend="rasvane"> Jüri Paet </hi> </s> </p>
<p> <s> <hi rend="rasvane"> Miks vana traktorist naeratab ? </hi> </s> </p>
<p> <s> <hi rend="kaldkiri"> Ma ei tea , miks see vanamees mulle naeratab . </hi> </s> <hi rend="kaldkiri"> <s> Ta on oma traktoriga tööl ja kabiinis sööb . </s> <s> Ma ei tea , miks ta mulle naeratab , kui ma mööda jalutan . </s> <s> Küll on hea . </s> </hi> <s> <hi rend="rasvane"> Meeme Tütt </hi> </s> </p>
<p> <s> <hi rend="rasvane"> Retroviisor </hi> </s> </p>
<p> <s> Vähe üle nädala tagasi ehmatas kogu kodumaist üldsust Ameerika pistrike ülbe otsus mitte jagada sõjalis-rahalist abi riikidele , kes pole alla kirjutanud nende nõudmisele mitte jälitada ega kohtu ette tarida USA kodanikke , kes võõrriigi territooriumil on mõne patuteo korda saatnud . </s> <s> Olgu siis tegemist sõjaroima või õunaraksus käimisega . </s> <s> Väike Eesti on üks neist vastupidajaist , meie valitsejate käsi pole kohe kuidagi tõusnud sulepea järele , et sihukest alandavat autogrammi anda . </s> <s> Tubli . </s> </p>
<p> <s> Ja ennäe ! </s> <s> Paar päeva tagasi lugesin BNSi uudist , et USA lakku täis soldat kusi Tallinnas poe proovikabiini täis . </s> </p>
<p> <s> Oleks meil nüüd allkiri antud , oleks meie politsei pidanud sündmuspaika kutsuma USA saatkonna esindaja , kes kogu proovikabiini USA ajutiseks territooriumiks oleks kuulutanud , oma tahmase Jeremy kenasti sisse pakkinud ja diplomaatilise postiga kodumaale pead parandama saatnud . </s> </p>
<p> <s> Nüüd aga on asi teisiti . </s> <s> Vääname kuradi jänkil käed selja taha , anname korralikult tappa ja paneme järgmiseks päevaks Raekoja platsile kaelarauda rahvale vaatamiseks . </s> <s> Suisel ajal on seal platsil teadagi üks õllelaud teise kõrval , toobid kõlisevad ja märjuke muliseb kenasti vahutades . </s> <s> Aga va kuserotile ei anna tilkagi , las piinleb , sõjard sihuke : või tema tuleb siia asjale ! </s> </p>
<p> <s> USA suursaadik võib vaid nukra näoga Kullassepa tänava otsast seda kõike pealt vaadata ja peas diplomaatilist nooti sepitseda , aga teha ei saa midagi . </s> <s> Vang on meie ja meie temaga ka teeme mida tahame , kuni põhjamaine õiglustunne teatab , et nüüd on küll , nüüd lakkugu proovikabiin kenasti sõjamehe kombel puhtaks ja kobigu koju . </s> </p>
<p> <s> Ja piiripunktis saadab joodiksõdurit rahva omaalgatuslik pikett loosungitega : “ Võnnu veri ei värise ” , “ Cuba si , Yankee no ” , “ Kus Saddam on ? ” </s> <s> jne. </s> </p>
<p> <s> <hi rend="rasvane"> Lembit Remmelgas </hi> </s> </p>
<p> <s> <hi rend="rasvane"> Päevaraamat </hi> </s> </p>
<p> <s> <hi rend="rasvane"> Inna Aeg </hi> </s> </p>
<p> <s> 3. juuli </s> </p>
<p> <s> Eestlased põgenesid paadiga üle mere , läksid Rootsi kunni juurde ning viisid talle meie kultuuritegelaste 40 e-kirja ja ühe sms-i . </s> <s> Kunn läks eestlaste kirjaoskusest nii vaimustusse , et tahtis Jaala meeskonnaga Eestisse tulla . </s> <s> Mõeldud , tehtud . </s> <s> Nad hakkasid tagasi aerutama . </s> </p>
<p> <s> 4. </s> </p>
<p> <s> Oleviste kirikus lõppes Euroopa Liiduga ühinemise lepingu ettelugemine . </s> </p>
<p> <s> 5. </s> </p>
<p> <s> Enne kuke kiremist vandus mu vanamees Ain , käsi minu rinnal ( see oli iseenesest väga hea ! ) , et Rootsist sõitma hakanud Jaala jõuab Pärnu jõe kaudu ka meie külla . </s> <s> Seisime täna jõe ääres ja ootasime pingsalt valget laeva . </s> </p>
<p> <s> 6. </s> </p>
<p> <s> Suure hilinemisega jõudis paat lõpuks kohale . </s> <s> Külarahvas seisis ilusasti kaldal ja lehvitas . </s> <s> Kes taskurätikuga , kes saunalinaga . </s> <s> Esines külakapell , siis köhatas vallavanem ja plaanis kõnet pidada , kui äkki hakkasid sõjapõgenikud paadist välja jooksma . </s> <s> Lugesin nad üle ja sain 40. </s> <s> Kõik lidusid tuhatnelja metsa poole . </s> <s> Seejärel pistis aknast pea välja Rootsi kunn ja ütles : “ Ja vaadake , et te enam siia oma jalga ei tõsta . </s> <s> Ega see pole mingi Noa laev ! ” </s> </p>
<p> <s> Kui põgenejad juba metsas olid , lasi Jaala vilet ja põrutas minema . </s> <s> Nii saimegi endale esimesed sõjapõgenikud . </s> <s> Meid veeti jälle ninapidi . </s> </p>
<p> <s> 7. </s> </p>
<p> <s> Vanamees otsustas , et meie peres on tänasest säästukava . </s> <s> See tähendab , et nüüd ostab ta vaid liitriseid viinapudeleid - see tuleb kokkuvõttes odavam , kui pidevalt pooleliitriste järel käia . </s> </p>
<p> <s> Mina olen radikaalsema säästukava poolt . </s> <s> See tähendab , et nüüd me sööme ainult ilma pekita sinki ja ilma pekita sealiha . </s> <s> Ühesõnaga delikatess värk - kesse jõuab enam peki eest maksta ! </s> </p>
<p> <s> 8. </s> </p>
<p> <s> Alates tänasest on igal pool vallas üleval reklaamid “ Kutsu Inna külla ! ” . </s> <s> Nii et kui keegi tahab süüa , siis ostku söögimaterjalid ja kutsugu mind külla . </s> <s> Mina teen söögi valmis ja saan ka endal kõhu täis . </s> <s> Söögitegemise ajal räägin natuke naistejutte , pärast laulan ja tantsin pererahva rõõmuks . </s> <s> Mis söögikraamist alles jääb , selle võtan loomulikult kaasa . </s> </p>
<p> <s> 9. </s> </p>
<p> <s> Meie külas algas täna kaupluse ees suure hurraaga kampaania “ Kõnni kaine peaga ! ” . </s> <s> See kehtib ka naistele ning vallavanemale . </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 09.07.2003 <bibl> <author> Mati Soomre </author> </bibl> </hi> <hi rend="rasvane"> 7 . </hi> </s> <hi rend="rasvane"> <s> VII </s> </hi> </p>
<p> <s> 1943 sündis kirjanik <hi rend="rasvane"> Rein Põder </hi> . </s> </p>
<p> <s> “ Ma küll ei vahetaks mingil juhul head , originaalset romaani mõne paksu teaberaamatu vas-tu , sest teavet võib saada ka mujalt , muul kujul , aga üks ilukirjanduslik maailm on kordumatu ... ” </s> </p>
<p> <s> 1928 <hi rend="rasvane"> toimus esimene ümber Viljandi järve jooks </hi> , millest on saanud Eesti kõige pikema traditsiooniga spordivõistlus . </s> <s> Jooksu korraldas Theodor Andresson ja võitis viljandlane Aleksander Rüütel ajaga 49.02,6 . </s> <s> Joostakse vabalt valitud rajal , mille pikkus on ligikaudu 12,5 km . </s> </p>
<p> <s> 1. V 2003 peetud 74. jooksu lõpetas 1056 jooksjat , võitis valgalane Pavel Loskutov , kellele aastast 2002 kuulub ka rajarekord 35.18,9 . </s> </p>
<p> <s> <hi rend="rasvane"> 8. VII </hi> </s> </p>
<p> <s> 1709 <hi rend="rasvane"> pidasid </hi> Vene vägi <hi rend="rasvane"> Peeter I </hi> juhtimisel ja Rootsi vägi <hi rend="rasvane"> Karl XII </hi> juhtimisel Ukrainas <hi rend="rasvane"> Poltava lahingu </hi> , kus rootslased kaotasid 9234 ja venelased 1345 inimest . </s> </p>
<p> <s> <hi rend="rasvane"> 9. VII </hi> </s> </p>
<p> <s> 1922 läbis USA ujuja <hi rend="rasvane"> Johnny Weissmuller </hi> , tulevane kuulsaim Tarzani ( pildil ) osatäitja , esimesena maailmas 100 m vabalt alla ühe minuti - ajaga 58,6 . </s> </p>
<p> <s> <hi rend="rasvane"> 10. VII </hi> </s> </p>
<p> <s> 1939 <hi rend="rasvane"> esines Eesti </hi> võistkond väga <hi rend="rasvane"> edukalt </hi> Šveitsis Luzernis 30.VI-10. VII peetud <hi rend="rasvane"> laskmise MMil </hi> . </s> <s> Individuaalselt tulid maailmameistriks August Liivik vabapüssist 3x40 lasku 1097 silmaga ja Kaarel Kübar vabapüssi põlveltasendis 379 silmaga . </s> <s> Eesti vabapüssimeeskond koosseisus Elmar Kivistik , Gustav Lokotar , August Liivik , Kaarel Kübar ja Harald Kivioja tuli maailmameistriks 5433 silmaga ja võitis taas Argentina karika . </s> <s> Sama meeskond võitis kulla ka vabapüssi põlvelt harjutuses maailmarekordiga 1880 silma . </s> <s> Maailmameistriks tuli Eesti meeskond ka väikesekaliibrilise püssi põlvelt harjutuses maailmarekordiga 1944 silma ja lamades harjutuses maailmarekordiga 1977 silma . </s> <s> Eestlased võitsid veel neli hõbe- ja viis pronksmedalit . </s> </p>
<p> <s> <hi rend="rasvane"> 11. VII </hi> </s> </p>
<p> <s> 1987 sündis jugoslaavlane <hi rend="rasvane"> Matej Gaspar </hi> . </s> </p>
<p> <s> Sündis kell 1 : 35 maailma 5 000 000 000. elanikuks . </s> </p>
<p> <s> Täna on maailma rahvastikupäev . </s> <s> Keskpäeval oli meid kokku 6 304 000 000. </s> </p>
<p> <s> Maailma maade rahvaarv 1. </s> <s> Hiina 1 292 000 000 2. India 1 046 000 000 3. USA 282 417 000 106. </s> <s> Soome 5 211 000 124. </s> <s> Leedu 3 610 000 137. </s> <s> Läti 2 385 000 146. </s> <s> Eesti 1 356 045 </s> </p>
<p> <s> <hi rend="rasvane"> 12. VII </hi> </s> </p>
<p> <s> 1977 <hi rend="rasvane"> jõudsid kaevurid </hi> LAVi Carletonville'is Western Deep Levelsi <hi rend="rasvane"> kullakaevanduses </hi> läbindustöödega <hi rend="rasvane"> 3581 m sügavusele </hi> . </s> </p>
<p> <s> <hi rend="rasvane"> 13. VII </hi> </s> </p>
<p> <s> 1928 sündis luuletaja <hi rend="rasvane"> Ellen Niit </hi> . </s> </p>
<p> <s> <hi rend="kaldkiri"> Kuis küll taagad ka südant ei suru , ikka leidub ka koogipuru , kuhu sõrme võib torgata vahel kahe koirohukarika vahel . </hi> </s> </p>
<p> <s> 1969 <hi rend="rasvane"> ületas </hi> prantslane <hi rend="rasvane"> Henri Rochetain mööda köit </hi> astudes <hi rend="rasvane"> 3465 m laiuse </hi> Clermont Ferrand'i <hi rend="rasvane"> kuristiku </hi> . </s> <s> Selleks teekonnaks kulus tal 3 tundi 20 minutit . </s> </p></div3>
        </div2>
        <div2 type="rubriik">
          <head> Ehitusleht </head>
          <div3 type="artikkel"><head> Munaõlitempera - vana , hea ja looduslik </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Looduslikest viimistlusmaterjalidest on munaõlitempera üks kulumiskindlamaid värvitüüpe </hi> </s> </p>
<p> <s> Koos looduslike ehitusmaterjalidega on au sisse tõusnud ka traditsioonilised looduslikud värvid . </s> <s> Lisaks tervislikkusele kätkevad need vana aja ning isetegemise soojust ja ilu . </s> </p>
<p> <s> Munaõlitemperaga värvitakse mööblit , seinu , lagesid . </s> <s> Aluspinnaks sobib kõige enam puu ja krohv . </s> <s> Värvi kasuks räägivad kulumiskindlus ja hea katvus . </s> <s> Pindu katta on kerge , kuid kuivamine on aeglane . </s> </p>
<p> <s> <hi rend="rasvane"> Loodusvärvi kokakunst </hi> </s> </p>
<p> <s> Munaõlitempera koostisosad on kergesti kättesaadavad ja odavad . </s> <s> Vaja läheb 1 osa mune ( kollane koos valgega ) , 1 osa keedetud linaõli ja 1 osa vett . </s> </p>
<p> <s> • Kloppige munad lahti ja lisage keedetud linaõli . </s> <s> Nüüd valage segusse väikeste portsjonitena vesi ning segage pidevalt , kuni see on emulgeerunud . </s> </p>
<p> <s> • Nõrutage emulsioon läbi nailonsuka ning kloppige uuesti läbi . </s> </p>
<p> <s> • Vajadusel võite emulsiooni veel veega lahjendada . </s> </p>
<p> <s> • Värvilise temperavärvi saamiseks lisage kuivpigmenti , väiksemate värvikoguste saamiseks võib kasutada ka tuubis õlivärve . </s> <s> Kasutada võib enamikke värvipigmente , välja arvatud väävlitundlikke . </s> </p>
<p> <s> • Kõigepealt valmistage värvipasta . </s> <s> Valage väiksem kogus emulsiooni anumasse ja lisage pidevalt segades nii palju kuivpigmenti , et tekib tihe pasta . </s> <s> Teatud kergeid ja rasvaseid pigmente võite kõigepealt vähese tärpentiniga niisutada . </s> </p>
<p> <s> • Segage pastat niikaua , kuni pigment on ühtlustunud ning pasta on läikiv ja elastne . </s> </p>
<p> <s> • Segage pasta ülejäänud munaemulsioonisse . </s> </p>
<p> <s> Munaõlitempera tuleb valmis teha töökohal ja vahetult enne värvimist , sest see rikneb kiiresti . </s> <s> Äärmisel juhul võib seda lühiaegselt säilitada külmkapis . </s> </p>
<p> <s> <hi rend="rasvane"> Kaunis maalritöö </hi> </s> </p>
<p> <s> Traditsioonilisel vanaaegsel temperaviimistlusel võõbatakse emulsiooni mitu korda õhukeste kihtidena kuni täieliku katmiseni . </s> <s> Kruntvärv pig-menteeritakse ülejäänud värvikordadega samasse tooni . </s> </p>
<p> <s> Läbipaistva temperaviimistluse puhul kandke värv katvale kruntvärvile . </s> <s> Temperat võib võõbata ka lahjale õhukesele kruntvärvile , nõnda kumab puusüü läbi . </s> </p>
<p> <s> Värvikordade vahele jätke 2-3 päeva . </s> <s> Värv kuivab matiks . </s> <s> Kui temperavärv on pig-menteeritud väga tumedate ja küllastunud värvidega , võõbake seda üks kord pig-menteerimata emulsiooniga . </s> </p>
<p> <s> Puupindu võib viimase värvikorra järel umbes kümne päeva pärast poleerida , enne aga veenduge , et värv on täiesti kuiv . </s> <s> Poleerimiseks kasutage tihedat lühikarvalist paneeliharja . </s> <s> Seejärel töödelge pinda pehme lapiga . </s> <s> Poleerimisel muutub värvitoon pisut sügavamaks . </s> </p>
<p> <s> Eriliselt kauni tulemuse saavutamiseks tuleks pind hästi ette valmistada ning teha lisatöid . </s> </p>
<p> <s> Puidu värvimiseks soovitatakse enne pinda lihvida , liimkittida , veel lihvida , šellakiga ehk loodusliku vaiguga katta , kruntida , kergelt lihvida ning seejärel üks või mitu korda värvida pigmentee-ritud temperaga ning poleerida . </s> </p>
<p> <s> <hi rend="rasvane"> Liimkittimine </hi> </s> </p>
<p> <s> Liimkittimist tehakse oksapragudes , nurkades jm. </s> <s> Liimkitt koosneb loomsest liimist ja kriidist , mis pigmentee-ritakse vähese kuldookriga puuga samas toonis . </s> <s> Oksa-kohad isoleeritakse heleda šellakiga . </s> </p>
<p> <s> Kruntvärvina kasutatakse kergelt tsinkvalgega pigmen-teeritud linaõlivärvi , mida lahjendatakse lakibensiiniga . </s> <s> Kruntvärv kantakse peale nii õrnalt , et puusüü kumaks läbi . </s> </p>
<p> <s> Lubjakrohvi puhul soovitatakse pind eelnevalt lihvida , kaks korda kruntida , kord või paar munaõlitemperaga värvida . </s> </p>
<p> <s> Krohv peab olema piisavalt kuiv . </s> <s> Pind tasandage enne kruntimist . </s> </p>
<p> <s> Eriti imava pinna värvimisel kruntige pind esmalt lahjendatud linaõlivärviga ja seejärel pigmenteerimata temperaemulsiooniga . </s> <s> Nõnda saavutate ühtlase imavuse . </s> <s> Seejärel võõbake pind pig-menteeritud temperaemulsiooniga . </s> </p>
<p> <s> <hi rend="kaldkiri"> Rootsi muinsuskaitseameti väljaande “ Hoonete värvimine traditsiooniliste värvitüüpidega ” põhjal </hi> </s> </p></div3>
          <div3 type="artikkel"><head> Meie oma lubjakivi ja linaõli </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Asjatundjad Rootsist soovitavad vanu maju hooldada traditsiooniliste ehitusmaterjalidega </hi> </s> </p>
<p> <s> Lubimörti ja lubivärvi on ehitamisel kasutatud aastasadu . </s> <s> Lihtsate materjalide , tööriistade ja meetoditega ning põlvest põlve edasi kantud kogemuste varal ehitati ilusaid ja vastupidavaid hooneid . </s> </p>
<p> <s> “ Lubi käitub ühtemoodi nii Rootsis kui Eestis , ” ütleb Lea Täheväli Stroh , “ toome siia ainult oma kogemused ja oskused . </s> <s> Praegu tahavad kõik ilusasti ja hästi hooneid taastada , aga teadmatusest tekitatakse pahatihti probleeme juurde . ” </s> </p>
<p> <s> Lea Täheväli Stroh on tehnik-arhitekt , kel renoveerimise ja ehitushoolduse staaži 30 aastat . </s> <s> Tema ning Rootsi ehitusinsener ja ehitushoolde konsultant Knut Ckesson töötasid koos välja projekti “ Teadmiste ülekandmine Eestisse : ehitushooldus traditsiooniliste materjalidega ” . </s> </p>
<p> <s> Tänavu suvel toimuvad 16 paigas üle Eesti tasuta kahepäevased seminarid , kus iga soovija saab teavet traditsioonilise lubimördi ja lubivärvi kasutamisest vanade hoonete hooldamisel ning lahendusi oma maja korrastamiseks . </s> <s> Osavõtjad saavad tasuta kaasa ka lubimördi ja -värvi käsiraamatu . </s> </p>
<p> <s> Killuke seminaritarkust jõuab käesolevaga ka Ehituslehe lugejani . </s> </p>
<p> <s> <hi rend="rasvane"> 1 : 1 lubimört laseb hoonel hingata </hi> </s> </p>
<p> <s> Krohvitud fassaadide põhiprobleemiks on praod ja mahakooruv värv . </s> <s> Pärast sõda kasutusele võetud krohvimört on liiga tihe - selles on liiga palju liiva . </s> <s> Tihedate fassaadikatete haigus laastab kogu Euroopat , meile tuli see Moskvast . </s> <s> Nüüd seisame silmitsi tagajärgedega . </s> </p>
<p> <s> Vanade mörtide koostist uurides on Knut Ckesson leidnud , et seal on üks kaaluosa liiva ja üks lupja . </s> <s> Sideainelupja saab tehnilistel põhjustel olla vaid 12% , ülejäänu on täitelubi ehk lihtsalt lubjakivi . </s> </p>
<p> <s> Esivanemad taipasid oma vigadest õppida ja meieni on jõudnud vaid õnnestunud kogemused . </s> <s> Ka meie peaksime oma vigadest õppust võtma ning pärast esimese talvega tekkinud probleeme maha istuma ja arutlema , miks endisaegne mört ja lubivärv püsivad sajandeid ja meie 1 : 3 segu ( üks mahuosa lupja ja kolm mahuosa liiva ) ning kaasaegne värv vastu ei pidanud . </s> </p>
<p> <s> Traditsiooniline 1 : 1 lubimört on elastne ja annab hoone konstruktsioonidele võimaluse vajuda , ilma et pragusid tekiks . </s> <s> Müüris on alati niiskust . </s> <s> Liivarikkas 1 : 3 krohvimördis on liivaterad tihedalt üksteise kõrval . </s> <s> Päikese käes liivaterad paisuvad ja nõrgemates kohtades tekivad krohvisse praod . </s> <s> Niiskus otsib pragude kaudu väljapääsu ja nendes kohtades tekivadki külma- ja soolakahjustused . </s> </p>
<p> <s> Et sellisest hoonest taas asja saada , tuleb tihe krohv asendada elastse ja lubjarikka krohviga . </s> </p>
<p> <s> <hi rend="rasvane"> Vanast aknast saab asja </hi> </s> </p>
<p> <s> Korraliku puitakna iga on vähemalt paarsada aastat ning seda ei pea uue vastu vahetama . </s> <s> Soojapidavuse parandamiseks on saadaval suur valik tihendeid . </s> </p>
<p> <s> Pärast hoolikat harjamist , puhastamist ja vajadusel ka parandamist tuleks aknaraamid katta linaõlivärviga . </s> </p>
<p> <s> Linaõli kiituseks räägitakse , et see laseb puidul hingata , nn plastvärv ei lase . </s> <s> Kiita tasub küll , ent tõde on vastupidine : linaõli väikesed molekulid sulevad puidu poorid ega lase sellel niiskuda . </s> <s> Nn plastvärvi suurte molekulide vahelt aga pääseb niiskus sisse . </s> <s> Väljakuivamine on aeglasem ning puit hakkab mädanema . </s> </p>
<p> <s> Värvid hoonete peal mõjuvad inimese meeltele . </s> <s> Psühholoogid on tõestanud , et kiiskavad värvid suurtel pindadel ärritavad ja teevad agressiivseks . </s> <s> Looduslikud värvipigmendid pakuvad harjumuspäraseid värvitoone ja mõjuvad rahustavalt . </s> <s> Vanasti püüti fassaadi värvitooniga imiteerida looduslikku kivi , mis oli kallis ja töömahukas materjal . </s> </p>
<p> <s> <hi rend="rasvane"> Seinad grafitikindlaks </hi> </s> </p>
<p> <s> Nüüdisaegsete linnamajade värskendamiseks sobib lubiliimvärv . </s> <s> Seda kasutatakse lubjarikkast lubikrohvist madalama imendumisvõimega krohvide hooldamiseks ja kaitseks seintele sodimise ( grafiti ) eest . </s> <s> Sodijaid meelitavad seinad kaetakse viie-kuue lubiliimvärvikihiga . </s> <s> Sellist pinda on lihtne grafitist liivapaberiga puhastada . </s> </p>
<p> <s> <hi rend="rasvane"> Kaupmeeste diktaat </hi> </s> </p>
<p> <s> Varem läks Eesti maailmakuulus linaõli Rootsi , nüüd tuleb meil sealt traditsioonilisi ehitusmaterjale tagasi osta . </s> <s> Ent kuskilt tuleb ometi alustada . </s> </p>
<p> <s> Inimesed vajavad teadmisi , et õigeid ehitusmaterjale kasutada . </s> <s> Praegu valitsevad turul tootja ja kaupmees . </s> <s> Poed on moodsaid vähekatsetatud materjale pungil täis . </s> <s> Kui aga mõne aja pärast nende puudused ilmnevad , ei pruugi tootjafirmat enam olemaski olla . </s> </p>
<p> <s> Kui inimesed oskaksid neile vajalikku poest küsida , tuleks tootjail sellega arvestada . </s> <s> Kui ehitaja hakkaks nõudma linaõlivärvi , asutaks seda Eestis uuesti valmistama . </s> </p>
<p> <s> Teadmatule ostjale saab maha müüa ka need kaubad , mis tootjamaal kas keelatud või sobimatuks tunnistatud . </s> <s> Eesti ehituskauplusi külastades on Lea Täheväli Stroh niisugust kaupa kohanud . </s> <s> Alustades traditsiooniliseks nimetatud mördist , millel sees rohkelt kemikaale , ja jätkates Rootsi punasega , mille koostises linaõli lubatust ( 8% ) rohkem . </s> </p>
<p> <s> <hi rend="rasvane"> Piret Meier </hi> </s> </p></div3>
          <div3 type="artikkel"><head> Keldrit ära suvel tuuluta </head>
<p> <s> <hi rend="kaldkiri"> 09.07.2003 </hi> </s> </p>
<p> <s> Niiskus keldris ja maja all on sage probleem . </s> <s> Et asja mitte hullemaks teha , soovitab Lea Täheväli Stroh suvisest tuulutamisest loobuda . </s> <s> Soe suveõhk sisaldab palju niiskust ja külma ruumi sattudes kondenseerub osa sellest veeks . </s> <s> Õhutades tekitame seega niiskust juurde . </s> </p>
<p> <s> “ Varem tuulutasin ka mina keldrit soojal suvepäeval . </s> <s> Aina märjemaks läks , ” meenutab Lea Täheväli Stroh . </s> <s> Samal põhjusel ei tohi ka kirikuid suvel tuulutada . </s> <s> Ka maja-alused ventilatsiooniavad tuleks soojal ajal hoopis kinni toppida . </s> <s> Õige aeg õhutamiseks on varakevadel jahedate tuuliste ilmadega või kuival sügisel enne kartuli keldrisse panekut . </s> </p></div3>
          <div3 type="artikkel"><head> Valgust saagu palju </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Plasto aknatehase juhataja Valeri Pärs lubab kliente tehasessegi uudistama </hi> </s> </p>
<p> <s> “ Ei ole meil midagi häbeneda , ” nendib Pärs . </s> <s> “ Vastupidi , oleme tootmisse palju investeerinud . </s> <s> Viimati paigaldasime tootmisliini , tänu millele meie tootmisvõimsus kasvas 200 aknani päevas . ” </s> </p>
<p> <s> Plasto aknatehases Tallinnas Peterburi teel on kõik ühes hoonekompleksis koos : müügisaal , materjaliladu , tootmissaal ja valmistoodangu ladu . </s> </p>
<p> <s> Valmistoodangu laos seisavad harjumuspärastele lisaks ka väga erikujulised aknad . </s> <s> “ Kaarjad profiilid tellime Saksamaalt , õppinud mehed teevad seal nii kvaliteetset tööd , et me ei püüagi konkureerida , ” tõdeb Pärs . </s> </p>
<p> <s> <hi rend="rasvane"> Viimane mood </hi> </s> </p>
<p> <s> Tavaklient vaatab eelkõige müügisaalis ringi . </s> <s> “ Vaadake seda akent , ” osutab Pärs helepruunide raamidega näidisele . </s> <s> Paljud inimesed , nähes seda akent , on arvamusel , et valmistame ka puitaknaid . </s> <s> Tegelikult on see plast , aga raamidel on isegi puiduvea imitatsioonid . </s> </p>
<p> <s> Välimuselt sarnaneb see klassikalise 1930ndatel ehitatud aknaga , isegi lingid on sarnased . ” </s> </p>
<p> <s> Topline ei tähista ainuüksi akende eripärast välisdisaini , vaid ka uudset tehnilist profiililahendust , mis muudab akna sooja- ja mürakindlamaks ning võimaldab valmistada varasemast suuremaid avatavaid aknaid , mille jaoks seni vaid alumiiniumprofiile sai kasutada . </s> <s> Lisaks valgele profiilile on kliendil võimalus valida 32 eri värvitooni vahel . </s> </p>
<p> <s> Suurim energiakadu toimub ikkagi akende kaudu . </s> <s> Seepärast on mõistlik oma kodu ehitamisel kasutada moodsamaid lahendusi , isegi siis , kui need on soetamisel kallimad . </s> <s> Aastatega hoiab pere aga väiksema energiakulu pealt kõvasti kokku . </s> </p>
<p> <s> Silmaga nähtav vahe n-ö tavaliste akendega võrreldes on profiilide saledus , mille arvelt saab suurendada klaasipinda . </s> </p>
<p> <s> “ Sellised aknad on stiililt väga sobilikud ka moodsa arhitektuurielemendina , ” selgitab Pärs ning osutab järgmisena ülisuurele , 2,5 m kõrgusele aknale . </s> </p>
<p> <s> Uuel Topline'i profiilil on neli kambrit , suurem läbimõõt ja muudetud profiililõige , seega on profiilipaksus hariliku Softline'i süsteemi 58 mm asemel 70 mm . </s> <s> Selles profiilis on ka spetsiaalne tugevdusprofiil . </s> </p>
<p> <s> “ Meil läheb praegu Topline'i akende valmistamise kolmas aasta , uute seadmete muretsemine võimaldab tootmist kahekordistada , ” räägib juhataja . </s> <s> “ Saksamaal kasutatakse neid aknaid nn madalenergiaga majade puhul , kus küttekulu ei tohi ületada 7 liitrit köetava m2 pinna kohta aastas , kuna Topline'i aken peab tavaaknast oluliselt rohkem sooja . ” </s> </p>
<p> <s> Plastaknale on konkurendid omistanud seitse surmapattu . </s> <s> Ometi on plastakent nii palju uuritud ja täiustatud , et igale nurinale leidub lahendus . </s> </p>
<p> <s> Nõnda väldivad halvast ventilatsioonist põhjustatud kondensvee teket klaaspaketid , mis on valmistatud termiliselt isoleeritud ehk nn sooja serva vaheprofiiliga SGG SWISSPACER . </s> </p>
<p> <s> <hi rend="rasvane"> Kellele puit , kellele plast </hi> </s> </p>
<p> <s> Lahendus on leitud ka keskkonnaprobleemile . </s> <s> Kuna PVC põhikoostiseks on õli , sool ja stabilisaatorid , on võimalik vanade akende ümbertöötamine . </s> <s> Metall sulatatakse üles , PVC jahvatatakse peeneks ja see läheb tootmisse tagasi . </s> </p>
<p> <s> Plasti kasutades jätame puu kasvama . </s> <s> Ka nii tuleb mõelda . </s> </p></div3>
          <div3 type="artikkel"><head> Kui bassein kipub lagunema </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Maa-aluseid kohti on hiljem väga raske parandada , seega tuleb basseini rajades kõik õigesti teha </hi> </s> </p>
<p> <s> See väike bassein on omaniku koduõues silmailu ja jahutust pakkunud oma tosin aastat . </s> <s> Mullune talv murendas kauakestnud basseinipõhja servad praguliseks ja vett see enam ei pea . </s> </p>
<p> <s> Basseini omanik pöördus oma murega Maalehe poole , meie küsisime omakorda nõu OÜ Langeproon Inseneriehitus müügijuhilt Sirje Pildilt . </s> </p>
<p> <s> <hi rend="rasvane"> Miks bassein pragunes ? </hi> </s> </p>
<p> <s> Meie firma tegeleb hüdroisolatsioonimaterjalide maaletoomisega ja ka paigaldamisega , kuid oleme pigem seotud ehitusfirmadega . </s> <s> Projekteerijaid ja üksikisikuid aga nõustame hea meelega . </s> </p>
<p> <s> Välibasseinidel tuleb Eestis vastu pidada heitlikule ja külmale kliimale . </s> <s> Talviti on bassein tavaliselt veest tühi , külm pääseb põhja alla ja kergitab basseini igal talvel natuke , lõpuks tekivadki praod . </s> </p>
<p> <s> Parem on olukord nende basseinidega , kus põhja alla ning seinte ja pinnase vahele on pandud kõva soojustusmaterjal . </s> <s> Mõte on selles , et soojustusmaterjal toimib külmunud pinnase ja betoonist basseinikeha vahel nn puhvrina ning aitab vältida külmakergetest põhjustatud pragude teket . </s> </p>
<p> <s> Foto järgi vaadates on selle basseini seinad suhteliselt ilusad , probleem ongi enamasti seinte ja põhja liitekohas . </s> </p>
<p> <s> <hi rend="rasvane"> Mida ette võtta ? </hi> </s> </p>
<p> <s> Kõigepealt tuleks praod üle vaadata . </s> <s> Võibolla piisab pragude n-ö lahtilõikamisest ning veekindla seguga tihendamisest . </s> <s> Kindlama tulemuse annab uue betoonpõhja valamine kas siis vana põhja peale või pärast tolle väljalõhkumist . </s> <s> Esimesel juhul kaotab bassein natuke sügavuses . </s> </p>
<p> <s> Uue betoonpõhja valamisel jääb vana ja uue betooni vahele pragu , mille veetiheduse tagamiseks soovitame paigaldada vee toimel paisuva kummilindi Servistrip AH205 . </s> <s> Kui pinnasest või basseinist jõuab vesi lindini , paisub see vee toimel kuni neli korda ja pressib prao kinni . </s> </p>
<p> <s> Lint paigaldatakse kogu põhja perimeetrile nii , et uus betoon kataks linti vähemalt 100 mm paksuselt . </s> <s> Lindi võib kinnitada seina ja vana betoonpõhja liitenurka liimi või naelapüstoliga . </s> </p>
<p> <s> Basseini nurgad võiks ka betooniga ümardada , siis võtab ehitis veesurvet paremini vastu . </s> </p>
<p> <s> <hi rend="rasvane"> Kuidas teha bassein veekindlaks ? </hi> </s> </p>
<p> <s> Veekindlaks on vaja teha kogu basseini sisepind , s.t nii põhi kui ka seinad . </s> <s> Meie välitingimuste puhul on hea materjal Xypex Concentrate . </s> <s> See on kuivpulber , millele lisatakse vett ning võõbatakse segu basseini põhjale ja seintele . </s> <s> Kuivpulber koosneb tsemendist , peenest räniliivast ja kemikaalidest , millel on omadus kasvatada betooni sisse kristallstruktuuri . </s> </p>
<p> <s> Enamik materjale , mis betooni peale võõbatakse , jätavad sellele õhukese paarimillimeetrise kihi . </s> <s> Kui talvel niiske betoon külmub , kipuvad need kihid lahti lööma . </s> </p>
<p> <s> Xypex kasvatab kristallstruktuuri betooni enda sisse ja muutub üheks osaks betoonist . </s> <s> Ei ole oluline , kas betoon on uus või vana . </s> </p>
<p> <s> Võõpamisel on tähtis , et betoon oleks niiske , sest kristallid vajavad kasvamiseks niiskust . </s> </p>
<p> <s> Parema tulemuse annavad järgmised töövõtted . </s> <s> Kõigepealt tehke betoon puhta veega märjaks . </s> <s> Siis võõbake märg pind üle 5% soolhappe lahusega . </s> <s> Laske happel betooni pinnal kihiseda ja 15-20 minuti pärast peske puhta veega happejäägid maha . </s> </p>
<p> <s> Soolhape võtab betooni poorid lahti , et kristallstruktuur saaks paremini betooni sisse kasvada . </s> </p>
<p> <s> <hi rend="rasvane"> Kas basseini tegemine on igaühele jõukohane ? </hi> </s> </p>
<p> <s> Kõiki maa-alused asju on väga raske hiljem parandada , seepärast on mõistlik kõik kohe õigesti teha . </s> <s> Kindlam on lasta betoonitööd teha kogemustega firmal . </s> </p>
<p> <s> Kui otsustate basseiniehituse siiski ise ette võtta , siis : </s> </p>
<p> <s> • külmakergete vähendamiseks paigaldage soojustusplaadid nii põhja alla kui ka seinte ja pinnase vahele ; </s> </p>
<p> <s> • armeerige nii basseini põhi kui ka seinad ; </s> </p>
<p> <s> • erinevate betoonivalude vahelisse vuuki paigaldage vuugilint ; </s> </p>
<p> <s> • basseini sisepind katke hüdroisolatsioonimaterjaliga , mis on vastupidav veesurvele ( kui basseini mõõdud on näiteks 3x2 m ning sügavus 1,5 m , siis kaalub basseinitäis vett 9 tonni ) . </s> </p>
<p> <s> Tootjad kiidavad ka spetsiaalset veekindlat betooni , aga kõik sõltub siiski betooni tihendamisest ja järelhooldusest kivistumise ajal. </s> </p>
<p> <s> <hi rend="rasvane"> Kas tiiki teha oleks lihtsam ? </hi> </s> </p>
<p> <s> Sageli mõtlevad inimesed , et mis see tiigike siis teha pole : augu põhja vooderdan munakividega ja seon need tsemendiga . </s> <s> Tegelikult on igasuguse müüritise - olgu need munakivid või plokid - iga vuuk ju mikropragu , mis võib lekkida . </s> <s> Vuuke on püütud igasuguste vahenditega immutada , aga paraku annab see vaid ajutise tulemuse . </s> </p>
<p> <s> Külm mängib ja kergitab kive , tekitades üha uusi pragusid . </s> <s> Kui kindlasti tahetakse munakividest vooderdust , siis ehk peaks karkassiks ikkagi olema mingi kindlam basseinivann . </s> <s> Müüakse ka basseinikilesid , aga kile puhul on oht , et sinna tekkinud auku ei tarvitse nähagi . </s> <s> Vesi jõuab kile ja betoonist basseinivanni vahele ja läheb roiskuma . </s> </p>
<p> <s> Välibasseinidega võib olla ka see lugu , et kui pinnasevee tase on kõrge , hakkab vesi sissepoole pressima , jäädes samuti betooni ja kile vahele . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Tööriist laenuks </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Ajutiselt vaja minevaid tööriistu on mõistlik rentida </hi> </s> </p>
<p> <s> Sedamööda , kuidas iga oskus aina keerulisemaks muutub , täiustuvad ka tööriistad ja tõuseb nende hind . </s> <s> Tänapäeval ei suuda keegi endale koju osta kogu seda masinaparki ja tööriistu , mida eluajal vaja võiks minna . </s> </p>
<p> <s> Nõnda on igati mõistlik , otstarbekas ja säästlik rentida vajaminev tööriist tööriistalaenutusest . </s> </p>
<p> <s> <hi rend="rasvane"> Kibe remondi- ja ehitusaeg </hi> </s> </p>
<p> <s> Valik tööriistalaenutustes on üle Eesti mõneti sarnane . </s> <s> On n-ö igamehe-ja profitööriistad , viimaseid rendivad eelkõige ehitusfirmad . </s> <s> Näiteks ei ole ehitusfirmal mõistlik soetada parketi lihvimise masinat , kui lihvimine pole firma igapäevatöö . </s> </p>
<p> <s> Kõige kibedamad laenutuskuud langevad teadagi kevade- ja suveajale , kuid et harilikult venib remont kavandatust pikemaks , saabub vaiksem aeg alles detsembris . </s> </p>
<p> <s> AS Ehitustööriista koduleht lubab välja laenutada tööriistu haamrist kuni ehitustõstukiteni . </s> <s> Laenutuspunktis endas liigub lausa katkematu kliendivool - on ehitushooaeg . </s> <s> Tööriistanõutajad teavad üsna täpselt , mida tahavad . </s> <s> Niisugust juttu , et tahaks midagi selle või teise tegemiseks , naljalt ei kuulegi . </s> </p>
<p> <s> Rendijuht Toomas Linamäe sõnul on jaanijärgsel ajal kõige minevamad igasugused elektrilised tööriistad , mis ehituse ja remondi juures abiks . </s> <s> Teisalt laenatakse ka muruniidukeid ja võsalõikureid . </s> <s> Kevadest saadik laenatakse eri mõõdus ja võimsuses pinnasetihendajaid . </s> </p>
<p> <s> Talvel , kui remonditöid ei tehta , otsivad inimesed lihtsalt sooja - kõige minevam kaup on soojapuhurid . </s> <s> Suvel renditakse aga tihti suuri telke väliüritusteks . </s> </p>
<p> <s> Linnamäe sõnul on lisaks eraisikutele ja ehitusfirmadele agarad rentijad ka kauplused , kinnisvarafirmad , ministeeriumid , hooldus- ja teenindusfirmad . </s> </p>
<p> <s> <hi rend="rasvane"> Rentimisel sõlmitakse leping </hi> </s> </p>
<p> <s> Tööriista rentimiseks nõutakse pildiga dokumenti ning kallite riistade puhul tagatisraha , mille suurus sõltub tööriista väärtusest . </s> <s> Püsiklientidega sõlmitakse koostöölepingud , mis hõlbustab edasist asjaajamist . </s> </p>
<p> <s> Igasugune rendileping tasub hoolikalt üle lugeda , et hiljem mitte ebameeldivalt üllatuda . </s> <s> Näiteks lisandub hinnakirja hindadele 18% käibemaksu . </s> </p>
<p> <s> Rendi minimaalseks ajaks on üks päev ja arvestuslik rendipäev lõpeb järgmisel hommikul kell 9 , sõltumata rendile võtmise ajast . </s> <s> Juhul kui pikaajalise rendiaja sisse jäävad puhkepäevad , võidakse kokku leppida , et nende päevade eest renditasu ei arvestata . </s> </p>
<p> <s> Kõige õrnem teema igasuguse laenatud asja puhul on ikka see , millises seisukorras see omanikule tagastatakse . </s> <s> Kui riistaga on midagi juhtunud , selgitatakse välja , kas on tegemist tehnilise rikkega või on riistaga hoolimatult ümber käidud . </s> <s> Viimasel juhul peab klient kahju korvama . </s> </p>
<p> <s> Leping näeb ette , et kui pooltel ei õnnestu erimeelsusi lahendada , teeb seda kohus . </s> </p>
<p> <s> <hi rend="rasvane"> Hinnad on soodsad </hi> </s> </p>
<p> <s> Hinnakirja ( mis ei sisalda käibemaksu ) uurides tunduvad rendihinnad mõistlikud . </s> </p>
<p> <s> Elektritrelli päevahind on olenevalt võimsusest 60 või 130 kr , elektrilise kruvikeeraja saab 65 krooni eest . </s> <s> Eri marki lõhkumisvasara päevahinnaks on vastavalt 200 või 280 kr. </s> </p>
<p> <s> Kevadsuvel nii populaarsed pinnasetihendajad ja plaatvibraatorid lähevad päevas maksma 125 kuni 600 krooni . </s> </p>
<p> <s> Liistunaelapüssi saab laenutada 40 kr eest , naelapüssi 60-80 kr , pop-needitangid 30 kr eest . </s> </p>
<p> <s> Plekikäärid saab 90 kr , käsi-glasuurplaadilõikur olenevalt suurusest 40 või 80 krooni eest , käsisaega võite aga kella 9ni hommikul saagida vaid 16 krooni eest . </s> </p>
<p> <s> Kes metalliäriga tahab rikkaks saada , eelkõige aga siiski ehituskonstruktsiooni tuvastada , sellele kulub ära metalliotsija - 50 või 80 kr päev . </s> </p>
<p> <s> Labida , reha ja raudkangi päevahind on 16 kr , muru niitmiseks tuleb aga välja käia 160-225 krooni . </s> </p>
<p> <s> Ehitussoojakute , WCde , järelveetavate haagis-soojakute jmt rent on aga kokkuleppel . </s> </p>
<p> <s> Vajamineva tööriista hankimiseks tasub esmalt uurida Internetist rendifirmade riistavalikut ja hinnakirju . </s> <s> Loodetavasti ei jää sel suvel ükski töö tegemata . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Plaanime remonti paneelmajas </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Ka korteri remonti planeerides kehtib soovitus seitse korda mõõtmise kohta </hi> </s> </p>
<p> <s> Tõsistelt ehitajatelt olen kuulnud iroonilist mõttetera , et kui mees räägib remondist , siis mõtleb ta kapitaalremonti . </s> <s> Aga naised , nemad planeerivad kodukaunistamist . </s> <s> Teisisõnu : sanitaarremonti . </s> <s> Ja võimalikult vähese raha eest . </s> </p>
<p> <s> Küsisin FIE Janek Heinlaiult just neid küsimusi , mis remondi planeerijal ehk kõige esimesena mõttesse tulevad . </s> </p>
<p> <s> <hi rend="rasvane"> Milliseid töid tehakse sanitaarremondi käigus ? </hi> </s> </p>
<p> <s> Sanitaarremondi alla kuuluvad lagede värvimine , tapeetimine , uute põrandaliistude panek , ka uued WC või vannitoa uksed , kui neid on võimalik panna . </s> <s> Ütleks nii , et kui soovite terves korteris uksed vahetada , on see juba suurem töö . </s> </p>
<p> <s> <hi rend="rasvane"> Miks ei saa alati uusi uksi panna ? </hi> </s> </p>
<p> <s> Paneelmajades valati paneelid kiilus , et neid vormist kätte saada . </s> <s> Kui paneme uue pakettukse ette , siis üks pool läheb hästi paika , aga teisele poole jääb lausa 6-7cm vahe sisse . </s> <s> Selle täitmine kipsiga on tüütu töö . </s> </p>
<p> <s> <hi rend="rasvane"> Paneelmajades on mõne vaheukse piit tehtud isegi metallist . </hi> </s> </p>
<p> <s> Sellega saavutati seina suurem kandvus ning igal juhul viitab see kandvale seinale , mida lõhkuda ei tohi . </s> <s> Ka seda tugevdatud uksepiita ei soovita lõhkuda . </s> <s> Mina lubaks üldse seinu maha võtta ja muid süviseid seinasse teha ainult kõige ülemisel korrusel . </s> <s> Vannitoa ja WC vaheliste seintega on teine lugu , aga nüüdisajal tuleb igasugusteks ümberehitusteks luba taotleda . </s> </p>
<p> <s> <hi rend="rasvane"> Millest tuleks kapitaalremonti alustada ? </hi> </s> </p>
<p> <s> Kõigepealt tuleb endale väga täpselt selgeks teha , mida soovite korteris muuta . </s> <s> Kui soovite WCd ja vannituba kokku ehitada , peaks alustama sellest . </s> </p>
<p> <s> Esimeste tööde hulka kuulub torude ja elektrijuhtmete vahetus . </s> <s> Hoolimata sellest , kas teil on terves majas elektrisüsteem uuendatud ( juhtmed , kilp ) , tasub teil seda teha oma korteris . </s> <s> Sel ajal kui paneelmajad ehitati , oli korterites ehk vaid raadio ja teler , nüüd on palju elektriseadmeid juurde tulnud ja nõudmised hoopis teised . </s> <s> Paraku ei ole paljudes vanades paneelmajades seni maandusi . </s> </p>
<p> <s> <hi rend="rasvane"> Enamikus paneelmajades on juba torud vahetatud . </hi> </s> <hi rend="rasvane"> <s> Kas nn torude kappi köögis ei tohi endiselt kinni ehitada ? </s> </hi> </p>
<p> <s> Torude vahetuse juures tuleks arvestada seda , et vannitoas ei saa alati teha kõike nii , nagu soovite , näiteks WC poti asukohta ei saa muuta . </s> <s> Kõiki torusid ei saa seina sisse peita , torude keeratavatele ühendustele peab olema ligipääs , sest need mängivad kuuma ja külmaga . </s> </p>
<p> <s> Kui majapüstakus on torud plasttorude vastu vahetatud , siis meie eluajal nendega probleeme tulla ei tohiks . </s> <s> Sellised torud lastakse ülevalt korruselt alla ja korterites ühenduskohti ei ole . </s> <s> Tervet nn torude kappi avatavaks jätma ei pea , piisab ehk 30x30cm luugist , mille saab hõlpsasti silma eest peita . </s> </p>
<p> <s> <hi rend="rasvane"> Mitmendas järjekorras tuleks vahetada aknad ? </hi> </s> </p>
<p> <s> Aknad tuleks vahetada enne viimistlustöid . </s> <s> Harilikult vahetatakse aknad põhjusel , et raamid on oma aja ära elanud ja aken ei pea sooja . </s> <s> Harvem osatakse mõelda selle peale , et tänapäevased klaasid lasevad rohkem valgust läbi ja eluruum muutub valgusküllasemaks . </s> <s> Tänapäeval on ka erilisi tolmu hülgavaid klaase . </s> </p>
<p> <s> <hi rend="rasvane"> Millised tööd tuleks kindlasti usaldada spetsialistile ? </hi> </s> </p>
<p> <s> Maalritöö . </s> <s> Professionaalse maalrita ei ole tänapäeval mõtet hakata maalritöid tegema . </s> <s> Kui tingimata tahate ise lage või seinu värvida , peaksite ostma väga kvaliteetse värvi . </s> <s> Odav värv kuivab kiiresti , aga laiguliseks . </s> <s> Pealegi ei piisa kunagi vaid lae värvimisest , spetsialist oskab näha ja teha vajalikud eeltööd . </s> <s> Näiteks vana pahtlikiht tuleb eemaldada , muidu sulatab värv selle lahti . </s> </p>
<p> <s> Kui soovite parandada vaid üht osa laest , näiteks vanast kardinapuust rikutud osa , siis kes saab teile seda keelata . </s> <s> Sel juhul kasutage maalri-teipi ning peske vaid see osa spetsvahendiga , pahteldage ja värvige . </s> <s> Vahe jääb paistma , aga on vähemalt korrektne . </s> </p>
<p> <s> Elektrik ja santehnik peavad muidugi samuti professionaalid olema . </s> </p>
<p> <s> Näiteks põrandakütte paigaldamisel , mida väga lihtsaks tööks reklaamitakse , peab teadma , et juhtmeid ei tohiks vedada kapi ega vanni alla ega ka WC potile liiga lähedale . </s> <s> Juhtmestik ei tohi üle kuumeneda . </s> </p>
<p> <s> <hi rend="rasvane"> Köögis tekib ehk ventilatsiooniga probleeme ? </hi> </s> </p>
<p> <s> Vanades paneelmajades on ventilatsioonikorstnad väga ebasobivas kohas , seepärast on modernset kööki raske teha . </s> <s> Ventilatsiooniks tuleb pliidi kohalt ventilatsiooniauguni vedada paindtoru , mis kuigi kena ei jää . </s> <s> Müüakse ka väga kalleid ventilatsiooniseadmeid , kus see probleem takistuseks ei ole . </s> </p>
<p> <s> <hi rend="rasvane"> Mis on kõige kallimad tööd korteriremondi puhul ? </hi> </s> </p>
<p> <s> Plaatimis- ja maalritööd . </s> </p>
<p> <s> <hi rend="rasvane"> Mul esikus põrand kriuksub . </hi> </s> </p>
<p> <s> Kui on ujuv ( ehk paneeliga mitte seotud ) põrand , siis sellega ei anna midagi teha , las kriuksub . </s> <s> Sellisele põrandale on pandud kaks kihti soojustust ja Püssi saepuruplaat . </s> <s> Need on ilmselt niiskust saanud ja liitekohad kriiksuvad . </s> </p>
<p> <s> <hi rend="rasvane"> Kust head remondimeest saada ? </hi> </s> </p>
<p> <s> Enne lõplikku valikut soovitan neli-viis firmat läbi joosta . </s> <s> FIE tasub valida siis , kui olete tema töö kohta häid sõnu kuulnud . </s> <s> Mõlemal juhul tehakse eelarve ja kirjalik leping . </s> </p>
<p> <s> Igal juhul soovitan vältida ettemaksu ja ajatööd . </s> <s> Viimane võib kõne alla tulla vaid väga peente restaureerimistööde puhul , kus võib igasuguseid ootamatusi ette tulla . </s> </p>
<p> <s> Kokku tuleb leppida selles , kes hangib materjalid . </s> <s> Materjalide ost ja vedu kulutab remondimehe aega ja bensiini ning selle eest tuleb maksta . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Majake aianurgas </head>
<p> <s> <hi rend="kaldkiri"> 09.07.2003 </hi> </s> </p>
<p> <s> Kuulnud , et minu tuttav pere , kellel elamisruumi mitu korrust ja krunt vaid 600 m2 , on muretsenud endale aiapaviljoni , vangutasin imestunult pead . </s> <s> Et milleks veel selline toredus . </s> <s> Majakest lähemalt kaedes asetus kõik oma kohale : milleks ja kellele . </s> </p>
<p> <s> Aastakümneid tagasi jaotati eramut ümbritsevat krundipinda vaid näpuotsaga . </s> <s> Nõnda elavad selles väikelinnas naabrid sõna otseses mõttes külg külje kõrval . </s> <s> Võõrad pilgud polnud ainsad , mille kaitseks majake muretseti . </s> </p>
<p> <s> Mäletan minagi , et grillipeod peeti siin maja seina varjus . </s> <s> “ Aga ikka oli väga tuuline , ” meenutab perenaine Siiri . </s> <s> “ Pappnõusid oli võimatu kasutada . </s> <s> Ümbritsevad majad ja hooned on siin nõnda ehitatud , et õues tekivad tuulekoridorid . </s> <s> Pealegi oli selle aianurga ainuehteks naabrite aiamaja tagasein . ” </s> </p>
<p> <s> Ka nüüd grillib pere oma piduroad ikka vabas õhus , aga nõud saab tuua majakesse tuulevarju . </s> <s> Puhkepäevadel on siin mõnus ka hommikukohvi juua . </s> </p>
<p> <s> “ Eelkõige otsisin freesitud palkidest maja ning lõppotsuses said määravaks suured aknad , ” meenutab peremees Ott . </s> </p>
<p> <s> Mujal maailmas levinud klassikalised aiapaviljonid on kas kaheksa- või kuuekandilised , pere valis viimase . </s> <s> Pealtnäha pisike , mahutab majake vabalt kaheksa , aga isegi kümme inimest ümber väikese laua istuma . </s> </p>
<p> <s> Detailidena tarnitud majakese paigaldasid kaks spetsialisti koos peremehest abilisega kuue-seitsme tunniga . </s> </p>
<p> <s> Erilist vundamenti majake ei vaja : vaid tasast maad , liiva ja kuus-seitse suuremat kivi või kergblokki . </s> </p>
<p> <s> “ Kui majakese ostuks ja paigaldamiseks läheb , tasub palke hoolega vaadata , sest neil on kombeks lõhki kuivada , ” on Ott tagantjärgi tark teisi õpetama . </s> <s> “ Need palgid asetasime lihtsalt maja tagaküljele . ” </s> </p>
<p> <s> Pärast majakese püstitamist leidis Ott , et ehtne puit mõjub eramu hallika terasiitkrohvi kaasluses liiga kontrastsena , nõnda värvis ta paviljoni heleroheliseks . </s> <s> Mõne aja pärast vahetas ka klaasid tuule ja päikese kaitseks paksemate ja kergelt pronksitooniliste vastu . </s> </p>
<p> <s> Selleks et grillihooaeg augustikuiste pimedate õhtutega ei lõpeks , pandi aiamajakesse ka elekter sisse . </s> </p>
<p> <s> <hi rend="rasvane"> Kaja Prügi </hi> </s> </p></div3>
          <div3 type="artikkel"><head> Maja soojakindlaks </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Soojapidavuse tagab kvaliteetne isoleerimis- ja tihendustöö </hi> </s> </p>
<p> <s> Eluasemelaenu saamise võimalus on täitnud paljude Eesti perede unistuse oma kodust . </s> <s> Lõpptulemus - soojapidav ning turvaline maja - sõltub aga paljuski ehituse kvaliteedist ning sellest , kui hästi on tehtud hoone põhikonstruktsioonid . </s> </p>
<p> <s> Sagedasti kimbutab uute majade elanikke külm ja niiskus , mis toob kaasa plaanitust suuremad küttekulud ning praod maja piiretes . </s> </p>
<p> <s> Kuna piirete sees olevad materjalid välja ei paista , on ebaausal ehitajal lihtne nende arvelt kokku hoida ning tellijat tüssata . </s> </p>
<p> <s> Mida peaks silmas pidama ehitusjärelevalve käigus , et vältida tagantjäreletarkust ? </s> </p>
<p> <s> Nõu annab Elar Vilt , Saint-Gobain Isover Eesti turundusjuht . </s> </p>
<p> * * * </p>
<p> <s> <hi rend="rasvane"> Alusta kvaliteetse tuuletõkkeplaadiga </hi> </s> </p>
<p> <s> Soe kodu algab läbimõeldud ja kvaliteetsete materjalidega tehtud soojustusest . </s> </p>
<p> <s> Kõige rohkem eksitakse seinte soojustamisel tuuletõkke valimise ning paigaldamisega . </s> <s> Tuuletõkke ülesandeks on vältida voodritaguse tuulutusõhu sissetungimine põhisoojustusse . </s> <s> Lisaks tuulepidavusele peab see olema vastupidav niiskusele ning temperatuurikõikumistele . </s> </p>
<p> <s> Klaasvillast tuuletõkkeplaatide eelised on niiskusta-luvus ( klaaskiud ei seo vett ) , hea soojapidavus ning kujupüsivus ( plaat ei hakka temperatuuri kõikudes ega sademete juurdepääsu korral n-ö mängima ) . </s> </p>
<p> <s> Puitkiudplaat peab küll tuult , kuid niiskudes kipub kumerduma . </s> <s> Sageli jäetakse tihendamata ka vuukide vahe , mille tagajärjel tuul puhub läbi . </s> </p>
<p> <s> Parimad tuuletõkked on punn-soonühendusega klaas-villaplaadid , mis on kaetud veeauru kergesti läbi laskva kilega . </s> <s> Plaatide liitekohad teibitakse , alumised servad aga liimitakse sokli külge silikooniga . </s> <s> Kui tuuletõke asetseb sarikate või põrandalaagide vahel , tuleb tihendada ka puidu ja tuuletõkke vahelised liitekohad . </s> </p>
<p> <s> Enne põhisoojustuse paigaldamist tuleb veenduda , et tuuletõke on kõikjal tihe ning liitekohad tihendatud ilmastikukindla silikooniga . </s> </p>
<p> <s> <hi rend="rasvane"> Vill täitku kogu karkassivahelist ruumi </hi> </s> </p>
<p> <s> Põhisoojustuseks tuleks valida võimalikult elastne klaasvill , mis liibub tihedalt karkassi vastu . </s> <s> Vill peab olema õiges mõõdus , seda ei tohi ebakorrektselt seina panna . </s> <s> Vältida tasub ka jäika ja suurema tihedusega villa , sest näiteks ebatäpse postidevahelise kauguse korral tekivad õhukanalid , mis oluliselt vähendavad isolatsiooni efektiivsust . </s> <s> Sõrestikhoonete seintes oleva soojustuse paksus peaks olema vähemalt 200 mm . </s> </p>
<p> <s> Õhuliikumisele kergesti avatud piirded tekitavad külmatunde ja toovad kaasa suured küttekulud . </s> <s> Sageli võib kondenseerunud niiskus põhjustada hallituse ning mädaniku teket . </s> </p>
<p> <s> <hi rend="rasvane"> Lase majal hingata </hi> </s> </p>
<p> <s> Hooned funktsioneerivad korralikult vaid siis , kui piirded on seestpoolt veeaurutihedamad kui väljastpoolt . </s> <s> Sageli arvatakse , et piirdeks sobib igasugune kile , kuid kasvuhoonekile aurutõkkeks ei sobi . </s> </p>
<p> <s> Parim aurutõke on VARIO-tüüpi “ intelligentne ” kliimamembraan-materjal , mis laseb suvel piirdel sissepoole kuivada , talvel aga moodustab veeaurule tiheda tõkke . </s> </p>
<p> <s> Niiskuse kogunedes konstruktsiooni , laseb selline kliimamembraan-kile majal hingata ja konstruktsioon kuivab kiiresti . </s> <s> Elektriinstallatsioon peab asetsema aurutõkkest seespool , nii et katkestuste tekkimine aurutõkkesse oleks välistatud . </s> <s> Sisevoodri paigaldusega tasub alustada alles siis , kui aurutõke on kogu hoone ulatuses pidev . </s> </p>
<p> <s> <hi rend="rasvane"> Vundamendi soojustus </hi> </s> </p>
<p> <s> Vundamendi soojustus peab tagama isolatsiooni püsimise pika aja jooksul väga rasketes tingimustes . </s> </p>
<p> <s> Põhiline viga , mida soklite ja pinnase isoleerimisel tehakse , on ebasobiva materjali kasutamine . </s> <s> EPSi ehk polüstürool-tüüpi materjali kasutamine ilma hüdroisolatsioonita laseb veel tungida soojustusmaterjalisse ning isolatsioon kaotab oma soojapidamisvõime . </s> </p>
<p> <s> Vundamendi ja pinnase isoleerimiseks tuleks kasutada XPSi ehk nn sinist soojustusmaterjali , kuhu vesi tänu materjali kärgstruktuurile ei tungi . </s> <s> Valge plasti kasutamisel tuleks see katta tugeva hüdroisolatsiooniga , mis peaks vastu nii niiskusele kui ka pinnase külmakergetele . </s> </p>
<p> <s> <hi rend="rasvane"> Korstnad tulekindlaks </hi> </s> </p>
<p> <s> Sageli eksitakse korstnate isoleerimisel materjali valikuga , kasutades näiteks metallkorstna isoleerimiseks tavalist ehituslikku kivivilla . </s> <s> Kuna nimetatud materjali kasutustemperatuur on kuni 200° , hakkab korstna kuumenedes isolatsiooni sideaine lenduma ning kivivill vajub kokku . </s> </p>
<p> <s> Soojuskiirguse toimel süttib konstruktsioon ning punane kukk on kohal . </s> <s> Korstnate ja suitsukäikude isoleerimiseks tuleb kasutada spetsiaalset mineraalvilla , mille kasutustemperatuur on vähemalt 700° . </s> </p></div3>
          <div3 type="artikkel"><head> Maja pale vajab värskendust </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Varem või hiljem tuleb asuda fassaadi parandama , mille käigus võib majale ka hoopis uue näo anda </hi> </s> </p>
<p> <s> Maja renoveerides peavad inimesed esmatähtsaks ikka uute mugavuste loomist , soojustamist ning seda , et katus vett läbi ei laseks . </s> <s> Varem või hiljem tuleb aga ette võtta ka luitunud või murenema kippuva fassaadi parandamine . </s> </p>
<p> <s> Kõige mõistlikum oleks maja fassaadi uuendamise või väljavahetamisega samaaegselt teha ka uus soojustus . </s> <s> Paljud vanad majad vajavad hädasti uut soojustust , sest saepuru või muu kunagine soojustus on ammu ära vajunud . </s> <s> Mineraalvillaga õigesti soojustatud maja on aga tõesti soe ka meie põhjamaises talves . </s> </p>
<p> <s> Uue fassaadiga saab maja muuta hoopis teiseks . </s> <s> Kivimajale võib panna laudvooderdise , rõhutades nii looduslähedust , või vastupidi : puidust maja saab katta kas loodus- või tehiskivist voodriga , katta see kivipurukattega , vineerplaatide või koguni metalliga . </s> </p>
<p> <s> <hi rend="rasvane"> Kiviseina päästab ka pesemine </hi> </s> </p>
<p> <s> Värskendamist vajavate kiviseinte puhul piisab mõnikord seinte puhastamisest , ülekrohvimisest või värvimisest . </s> </p>
<p> <s> Tihtilugu võib kuulda arvamust , et kehvadest nõukogudeaegsetest tellistest laotud seinad ei väärigi eksponeerimist . </s> <s> Tolmu , nõe ja tahma kiht tungib telliste pooridesse ja kivide käsitsi pesemine on hiiglama vaevarikas ega annagi tihti soovitud tulemust . </s> </p>
<p> <s> Kui tellissein on muidu heas korras või tegemist ajaloolise punastest tellistest hoonega , proovige seinale uus nägu anda survepesuga . </s> <s> Kõrgsurveseadmetest vastu seina paiskuva veejoa surve ulatub 180 atmosfäärini ( kraanivee surve on umbes 2 at ) . </s> <s> Kui sein on väga määrdunud , lisatakse kuumale pesuveele ka pesuaineid . </s> </p>
<p> <s> Kui hele kivi on nii määrdunud , et veega hakkama ei saa , tuleb appi võtta liivaprits . </s> <s> Vesi-liiv-pesu meetodil lisatakse kõrgsurvevee joale liiva , tänu millele suureneb veejoa löögijõud . </s> <s> Punastest tellistest seinu saabki ainult märgliiv-pritsimisega puhastada . </s> <s> Selle töö juures on vee ülesanne tolmu sidumine . </s> <s> Mustuse hõõrub maha liiv . </s> </p>
<p> <s> Kuna pesemistehnika ja pesuained on tavainimesele üsna keeruline teema , tasuks kaupa teha vastavate firmadega . </s> </p>
<p> <s> Pärast pesemist jääb kivipind karedaks ja võtab aastatega taas mustuse külge , külmaga tekitab pooridesse sattunud vesi tellisesse mõrad . </s> <s> Selle vältimiseks kaetakse sein hüdrofobiseeriva kaitsevedelikuga , mis sulgeb kivi poorid mustusele . </s> <s> Puhastusfirmad küsivad ühe ruutmeetri seina puhastamise eest survepesuga keskmiselt 50 ning vesi-liivpesuga 70 krooni . </s> </p>
<p> <s> Tellisfassaadile saab uue väljanägemise anda ka ülevärvimisega . </s> <s> Siingi peaks enne värvima asumist seina mustusest survepesuga vabastama . </s> <s> Vastasel korral võib värv seinalt juba aasta või paari pärast maha kooruma hakata . </s> <s> Põhjuseks mustus , mis ei lase värvil kivipinnaga korralikku naket saada . </s> </p>
<p> <s> Enne värvimist nõuavad tellis- ja krohvipinnad muudki eeltöötlemist . </s> <s> Kehvas seisukorras olevatelt seintelt tuleb eemaldada lahtised värvilatakad ja teha krohviparandused . </s> <s> Kui lahti on 30% krohvipinnast , tuleb kogu krohv eemaldada . </s> </p>
<p> <s> Krohvi parandades pidage silmas , et tsemendisegu oleks sama tugev , kui oli varasemal krohvil . </s> <s> Vastasel korral jäävad parandatud kohad värvikihi alt inetult paistma . </s> </p>
<p> <s> Vana hoone lubikrohviga viimistletud seina ärge parandage tsementkrohviga , see ei mängi müüride niiskusega kaasa nagu lubikrohv ning pudeneb seinast . </s> </p>
<p> <s> Kiviseina katmiseks sobivad akrüül- , silikaat- ja lubivärvid . </s> <s> Kindlalt vajavad enne värvimist krunti uute hoonete vastkrohvitud ja silikaattellisseinad . </s> <s> Kui seinal on tugev tsementkrohv , võib krundi ära jätta ja kasutada akrüülvärvi , näiteks Hansa Renoveri . </s> <s> Kruntimine annab kõikidele pindadele ühtlasema väljanägemise . </s> </p>
<p> <s> Tellispindu ning nüüdisaegsetest materjalidest ( ehitusplokkidest ) uusehitusi võib värvida ka silikoonemul-sioonvärviga . </s> <s> Tellisseintele sobivas värvis Finsekos sisalduv pulber tekitab kivipinnale huvitava krobelise faktuuri . </s> </p>
<p> <s> Soklit ei tuleks võtta kui tavalist seina . </s> <s> Fassaadivärvid soklitele ei sobi . </s> <s> Soklivärv on tihedam ja annab pinnale parema veekindluse , kuid samas laseb hästi läbi aluspinda kogunenud veeauru . </s> </p>
<p> <s> <hi rend="rasvane"> Uued võimalused seinal </hi> </s> </p>
<p> <s> Hea võimaluse soojustuse ja fassaadiuuendamise ühendamiseks annab mineraalvilla plaat . </s> <s> See on sarnane soojustusplaatidega , hea soojapidavuse ning veeauru läbilaskvusega . </s> <s> Fassaadipool on aga nii tihe , et sobib juba krohvi ja muude fassaadikatete alla panekuks . </s> </p>
<p> <s> Ehitajad hindavad ka seda , et mineraalvatist plaatidega saab varjata seinte ebatasasusi ning pole karta , et plaatide vahele võiks tekkida pragusid . </s> <s> Plaadid kleebitakse soojustatavale seinale ja kinnitatakse täiendavalt plastvarrastega . </s> </p>
<p> <s> Uusi fassaadikatteid on viimastel aastatel turule tulnud igale maitsele . </s> <s> Odav ja hõlpsalt paigaldatavat plastvoodrit peavad eestlased liialt tehislikuks . </s> <s> Looduslik kivi fassaadikattena on aga jälle üle jõu kallis . </s> </p>
<p> <s> Kodumaisest paest fassaadiplaate pakuvad Eestimaal mitmed firmad . </s> <s> Ilus oleks küll , kui Läänemaal saaks seinad katta kollase-hallikirju ungru kivi või Harjumaal hõbehalli Vasalemma marmoriga . </s> <s> Paraku algavad fassaadikivide ruutmeetri hinnad kolmesajast kroonist . </s> </p>
<p> <s> Hinna poolest ei jää maha üsna kaua Eesti turul olnud marmoroc plaat , mis on valmistatud purustatud marmorist , tsemendist ja värvipigmendist . </s> <s> Selle ruutmeetri eest küsivad müüjad umbes 335 krooni . </s> <s> Samas annab marmo-roc oma paksuse ja urbsusega suure soojakindluse . </s> </p>
<p> <s> <hi rend="rasvane"> Kivipuruviimistlus </hi> </s> </p>
<p> <s> Kena marmorilaadse ilme saate oma majale ka pisut odavamalt , kasutades selleks kivipuruviimistlust . </s> <s> See sobib kõigi mehhaaniliselt tugevate kiviseinte , keramsiit- ja betoonpindade viimistlemiseks . </s> <s> Looduslik , valitud kivipuru kleebitakse seinale erilise vaigulaadse seguga . </s> <s> Värvikas ja elav kivisegupind on vastupidav ega vaja hooldust . </s> </p>
<p> <s> Ka seinale kandmine ei ole eriti keeruline , see töö on nagu krohvimine või pahteldamine . </s> <s> Kivipuru kleepimissegu kantakse seinale plaatimiskammi sileda poolega ja kammitakse sellele hambulise poolega vaod sisse . </s> <s> Krohvimiskelluga lüüakse kivipuru otse värskesse kleepimissegusse ning surutakse kinni kummipõhjalise krohvihõõrutiga . </s> <s> Kivipurusegu katab fassaadi ühtlaselt , seal ei ole vuukide kohti . </s> </p>
<p> <s> Kivipuruviimistlust pakub Eestis paar firmat . </s> <s> Firma Bayramix kivipurusegu jääb umbes 100 krooni ringi ruutmeeter , Optirocil pisut kallim . </s> </p>
<p> <s> Muidugi ei tohi unustada ka vana head krohvimist . </s> <s> Selgi alal on ehitustööstus kõvasti arenenud ja krohvi ei pea ehitusplatsil ise tegema , vaid seda müüakse pakendites ja need vajavad enamasti vaid veega segamist . </s> </p>
<p> <s> <hi rend="rasvane"> Vineer ja klaas seinal </hi> </s> </p>
<p> <s> Uute fassaadikatete hulgast võib maja katteks valida ka vineer- või alumiiniumplaadi . </s> <s> Soomes valmistatud WISA fassaadivineeri tahvlid on valmistatud kasest , kuid pinnaviimistlusega saab vineerile anda kas kirsi , haava või tamme väljanägemise . </s> </p>
<p> <s> Alküüd-akrüülpõhjaline lasuurvärv , millega vineer kaetakse , toob kenasti välja puu süü ja mõjub naturaalse ning elavana . </s> <s> Töödeldud pind peab hästi vastu nii niiskusele , päikesekiirgusele kui ka mustusele . </s> </p>
<p> <s> Uuem elamuarhitektuur võtab julgelt kasutusele ka alumiinium- ja klaasfassaade . </s> <s> Kui ideid on , siis teostusvõimaluste taha asi pidama ei jää . </s> </p>
<p> <s> <hi rend="rasvane"> Jana Rand </hi> </s> </p>
<p> <s> <hi rend="kaldkiri"> Samal teemal : <gap rend="viited"/> </hi> </s> </p></div3>
          <div3 type="artikkel"><head> Kuum ehitushooaeg </head>
<p> <s> <hi rend="kaldkiri"> 09.07.2003 </hi> </s> </p>
<p> <s> <hi rend="rasvane"> Tänases lehes soojustame ja lupjame maja , remondime korterit , rendime tööriistu , parandame basseini ja tagatipuks nõuame puurkaevult passi </hi> </s> </p>
<p> <s> • Meie taasiseseisvumise algul saabus väliseestlasi üle pikkade aastate isamaad kaema kui kevadekuulutajaid parves . </s> <s> Käisid Tallinna vanalinnas ringi ja imestasid : “ Hea küll , restaureerimine on meilgi kallis , aga kas teil vettki pole ? ” </s> <s> Meie pesemata aknaid mõtlesid . </s> </p>
<p> <s> Asjatundjad soovitavad ka tellisseina värskendamiseks kõige esmalt vesi appi võtta . </s> <s> Kõrgsurveseadmed paiskavad seinale üsna tugeva veejoa , millele ka pesuaineid võib lisada . </s> <s> Pärast survepesu võib seinale ülevärvimisega veelgi värskema väljanägemise anda . </s> <s> Ja muidugi tasub mõelda ka uute ja uhkete fassaadimaterjalide peale . </s> <s> Kõik sõltub soovitavast tulemusest ja rahakotist . </s> </p>
<p> <s> • Majaseinte puhastamisest ja kaunistamisest pole kasu , kui kodu ise külm ja niiske . </s> <s> Maja soojustamine algab teadmistest , mis , miks ja kuidas . </s> <s> Kui olete kutsunud appi spetsialisti , siis usaldage teda , aga kontrollige pidevalt . </s> </p>
<p> <s> • Ühe väikelinna pere unistus palkmajast täitus . </s> <s> Nad ostsid aianurka väikese suvepaviljoni , kus isegi pistikupesad puust . </s> <s> Snoobitsemine või ehe igatsus looduse järele ? </s> </p>
<p> <s> • Kui kodus lammutatakse , ehitatakse , kopsitakse , värvitakse , liimitakse , räägib perenaine oma sõbrannadele : “ Ma teen kodus remonti ! ” </s> <s> Ja jutt jumala õige - õnnestunud remondi kõige esmane ja tähtsaim tingimus on : teadvusta täpselt oma soovid , mida tahad remondiga saavutada ( ja sõnasta see sama täpselt abikaasale ) . </s> </p>
<p> <s> • “ Küll on kade naaber , ” kirus mees . </s> <s> “ No mis parata , pean võtma oma haamri ! ” </s> <s> Niisugune nali . </s> <s> Õnneks tööriistalaenutused just selleks loodud ongi , et ükski töö tegemata ei jääks . </s> </p>
<p> <s> • Väikebasseini ehitamine ja vana parandamine pole keeruline , kui leidub tarku nõuandjaid ja häid materjale . </s> </p>
<p> <s> • Ilma igasuguse projektita ebaseaduslikult rajatud puurkaevust ei tarvitse kõlblikku joogivett saada . </s> <s> Puhtust ei taga mitte seadusesõrm ise , vaid selle juhatusel tehtud targad projektid ning ehitus . </s> </p>
<p> <s> • Asjatundjad Rootsist soovitavad hooldada vanu maju traditsiooniliste ehitusmaterjalidega . </s> <s> Sel suvel toimuvad üle Eesti 16 paigas tasuta seminarid , mille käigus õpetatakse kasutama lubimörti ja lubivärvi . </s> <s> Kõik on kutsutud ! </s> </p></div3>
        </div2>
        <div2 type="rubriik">
          <head> TeRa </head>
          <div3 type="artikkel"><head> Mitte ainult usklikele </head>
<p> <s> Esialgu ei tahtnud ETV “ Ajaliku ja ajatu ” saatejuht Meelis Holsting oma tööst rääkida . </s> <s> “ Mina selle saate tegemisest ju suurt ei tea , ma olen ainult saatejuht . ” </s> </p>
<p> <s> Pärast nädalast mõtlemisaega ta siiski nõustus . </s> </p>
<p> <s> <hi rend="rasvane"> Saade kultuursele inimesele </hi> </s> </p>
<p> <s> Meelis Holsting kutsuti “ Ajalikku ja ajatut ” juhtima Tallinna Toompea Kaarli koguduse noortejuhi kohalt , kus ta ka praegu jätkab . </s> </p>
<p> <s> Ta ei pea enda juhitud saadet usuteemaliseks , vaid haridus- ja kultuurisaateks . </s> <s> “ Kunst , muusika - kõik meid ümbritsev on religiooniga põimunud , ühel või teisel moel piibliga seotud , ” põhjendab ta . </s> </p>
<p> <s> Sellega vastab Holsting ka küsimusele , kas Eestis , kus religioonil vähe mõju , sellist saadet üldse vaja on . </s> <s> Kui eelmisel aastal tutvustati saates erinevaid kristlikke kirikuid Eestis , siis tänavu antakse ülevaade piiblist ja piiblilugudest . </s> </p>
<p> <s> Samuti ETV eetris oleva “ Kirikuelu kroonika ” ning “ Ajaliku ja ajatu ” vahel Meelis Holsting ühiseid jooni ei näe . </s> <s> “ Me ei konkureeri , ” kinnitab ta . </s> <s> “ Üks kajastab nädalasündmusi ja on suunatud koguduse liikmele , meie oleme suunatud kultuurihuviga inimesele . ” </s> </p>
<p> <s> <hi rend="rasvane"> Normaalne kristlane </hi> </s> </p>
<p> <s> Holsting ei ole üleliia jutukas inimene , räägib ainult asjast . </s> <s> Seepärast ei ütle ta ka , nagu tehtaks “ Ajalikku ja ajatut ” selleks , et tõestada Jumala headust vms. </s> <s> Eelarvamusega inimene oleks usklikult seda ehk oodanud . </s> </p>
<p> <s> Saatejuhile on nii kristlust kui ka teda ennast puudutavad klišeelikud arusaamad tuttavad ja ärritavadki . </s> <s> “ Et kristlus toodi Eestisse mõõga ja tulega , et kristlased on igavad inimesed , kes kunagi ei naerata , kes piitsutavad end , ” loeb Holsting näited ette . </s> </p>
<p> <s> “ Uskuda seda , et kirik on mitmesaja aasta vältel muutumatuks jäänud , on naiivne . ” </s> <s> Holsting juhib lihtsameelsete tähelepanu tõigale , et kirik oli selline , nagu ta oli , koos terve ühiskonnaga , ja nii nagu on muutunud ühiskond , on muutunud ka kirik . </s> </p>
<p> <s> “ Kas keegi on näinud õhtuti mööda Tallinna ringi kihutavaid ja inimesi usku pööravaid ristirüütleid ? ” küsib ta . </s> <s> Tema meelest tulevad sellised kujutelmad , nagu ikka , teadmatusest . </s> </p>
<p> <s> “ Kui minust kristlane sai , siis öeldi mulle sageli , et kuigi kristlane , oled endiselt päris normaalne inimene , ” meenutab Holsting , kes peab end tavaliseks inimeseks . </s> <s> Ega tal , jah , pikka musta rüüd seljas ole või piiblit näpus . </s> <s> Ta on dressipluusis . </s> </p>
<p> <s> Igaüks usub millessegi </s> </p>
<p> <s> Aga siiski , kas “ Ajalik ja ajatu ” pole siis kristluse reklaam ? </s> </p>
<p> <s> “ Meie eesmärk pole inimesi usklikuks teha . </s> <s> Seda ei saagi teha , otsus uskuda on inimese enda otsus . ” </s> <s> Pealegi arvab ta , et iga inimene usub millessegi . </s> <s> Ka see , kes ütleb , et jumalat pole olemas , usub sellesse , et teda pole olemas . </s> </p>
<p> <s> Samuti ei saa Meelis Holsting saate külaliste ja konsultantide seast kedagi sellist nimetada , kes hõikaks , et tulge kõik minu juurde . </s> <s> Ta siiski mõistab , kust selline kahtlus tuleb : “ Nagu kõikide inimeste puhul , on ka kristlaste hulgas pealetükkivamaid ja taktitundelisemaid . ” </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
