<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 12.06.2003 ( number 24 ( 818 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 12.06.2003 ( number 24/2003 ( 818 ) ) </head>
        <div2 type="rubriik">
          <head> </head>
          <div3 type="artikkel"><head> Tegeliku töö tegijat näeb vähe </head>
<p> <s> <hi rend="kaldkiri"> 11.06.2003 </hi> </s> </p>
<p> <s> Eelmise rahandusministri , praeguse Riigikogu liikme Harri Õunapuu sõnutsi oli 14 kuud ministriametis nii pingeline aeg , et peale raha suurt millelegi muule mõelda ei jõudnud . </s> </p>
<p> <s> “ Enamasti ma seitsmeks koju ei jõua . </s> <s> Kui jõuan , siis vaatan TV 3 “ Seitsmeseid uudiseid ” . </s> <s> Need on üldjuhul paremad kui ETV üheksased uudised , ” kiidab Raplamaa Hagudi külavanem . </s> </p>
<p> <s> <hi rend="rasvane"> Vandenõus ei kahtlusta </hi> </s> </p>
<p> <s> Keskerakondlane Õunapuu ei ole see mees , kes uudistetegijaid erakonna vastases vandenõus kahtlustaks . </s> <s> Või selles , et uudised on paremale kaldu . </s> <s> “ Mina ei taha küll ajakirjandusele öelda , kas ta on kuhugi poole kaldu . </s> <s> Pressiga suhtlemine on parasjagu kunst ja Keskerakonnal on siin väga palju kasvuruumi . ” </s> </p>
<p> <s> Harri Õunapuu kasutab ajakirjanduses esinemiste kohta süüdistamiste asemel väljendit : “ Viga hakka otsima endast . ” </s> <s> Samas tunnistab ta , et muidugi on press paremale kaldu . </s> <s> “ Lihtsalt sellepärast , et seal on ka noored ja edukad . </s> <s> Nad arvad , et ongi vaprad ja ilusad . ” </s> </p>
<p> <s> Mis telerivaatamisse puutub , siis nimetab Õunapuu end alla keskmise vaatajaks . </s> <s> Ja see ei sõltuvat sellest , kas tööd on palju või vähe . </s> <s> Lihtsalt on teisi tegemisi . </s> <s> Õunapuu sõnul elab ta veel viimase rahandusministri aasta rütmis , kus teler teda ei seganud : “ Televiisor võis mängida ja mina seal taga elada , aga ega ma sealt suurt midagi näinud . ” </s> </p>
<p> <s> Poliitik Õunapuu ei kujutaks enam elu ette ilma arvuti ja Internetita . </s> <s> Uudised saab ta BNSi lapates . </s> <s> “ See on märgatavalt kiirem ja ratsionaalsem kui lugeda läbi kõik lehed . </s> <s> Uudis tuleb kätte kontsentreeritult . ” </s> </p>
<p> <s> Uudistega tuleb Õunapuul kursis olla ka sellepärast , et tavaliselt ei lähe ühtegi päeva mööda , kui mõni ajakirjanik temalt mõnd kommentaari ei küsi . </s> </p>
<p> <s> <hi rend="rasvane"> Kõik raadiod Vikerraadio peal </hi> </s> </p>
<p> <s> Raadio eelistus on Õunapuul kindel . </s> <s> “ Vikerraadio . </s> <s> Selle jaama peal on mul kõik raadiod kodus ja ka autoraadio . </s> <s> Kuulan sealt Vaba Euroopat . </s> <s> Ka probleemsaateid . ” </s> </p>
<p> <s> Vikerraadio eelistus sai Õunapuu sõnul alguse aastaid tagasi , kui ta Pärnus sanatooriumis oli . </s> <s> Siiski jäävat tema raadiokuulamise ajaks enamasti sõit punktist A punkti B. </s> </p>
<p> <s> Ja hommikuti mängib televiisoris “ Terevisioon ” , tuleb Õunapuule meelde . </s> <s> “ Ma olen täheldanud , et kui jätad mõne päeva uudiste kuulamise , vaatamise ja lugemise vahele , ei juhtu mitte midagi . </s> <s> Hoopis kuradi hea on olla . ” </s> </p>
<p> <s> Kuigi Õunapuu meediajutus kõlavad sõnad “ vaatan ” , “ kuulan ” harva , arvab ta , et Eestis räägitakse , kirjutatakse ja näidatakse vähe tegeliku töö tegijat . </s> </p>
<p> <s> <hi rend="rasvane"> Margus Mikomägi </hi> </s> </p></div3>
          <div3 type="artikkel"><head> Contra veerg : Jalgpalliülekanded venekeelseks ! </head>
<p> <s> <hi rend="kaldkiri"> 11.06.2003 </hi> </s> </p>
<p> <s> Eesti spordiülekannetele on ikka ette heidetud , et ekraanilt jookseb läbi liiga vähe informatsiooni . </s> <s> Ja nii see on . </s> </p>
<p> <s> Jalgpalli ajal näidatakse vaid seisu ja mängija nime , kes parasjagu millegagi ( värav , kaart ) hakkama on saanud . </s> <s> Isegi mitte selliseid elementaarseid asju nagu “ 2 goals in 6 matches ” või “ misses next match ” , nagu meistrite liigas . </s> <s> Et ka Eesti tingimustes on võimalik teksti operatiivselt ekraanile manada , näitas kas või otsesaade “ Kahvel ” . </s> </p>
<p> <s> Oluliselt kompenseeriks ekraanigraafika puudumist reporterite mõnusalt asjatundlik jutt , õnneks on midagi ligilähedast TV 3 tandemi Kannik-Mardisalu suust ka kuulda . </s> <s> See nõuab lihtsalt tubli kodutööd , ja kui lisada veel valmidus vahepeal väikest võllahuumoritki visata , ongi hubane teleõhkkond loodud . </s> </p>
<p> <s> ETV omad piirduvad pahatihti küll sellega , mida ekraanil niigi näha on , ja siis jäävad paarikümneks sekundiks hoopis vait , adudes võib-olla oma jutu tähtsusetust . </s> <s> Veidi lohutab , et Lätis on asjad veel hullemad . </s> <s> Reporteri kompetentsusest on mul kehva keeleoskuse tõttu raske rääkida , aga ekraanigraafika puudub täielikult . </s> <s> Ainult mänguseis seisab nagu raudnael terve mänguaja üleval ekraaninurgas . </s> </p>
<p> <s> Aga kui kuulata venelaste reportaaže , siis võib uskuda , et Venemaa ongi jalgpalli sünnimaa . </s> <s> Nii palju emotsioone ja armastust jalgpalli vastu kumab nende esinemisest ! </s> <s> Kui leiaks Zukermani-taolise särtsaka vutispetsialisti , võiks minupärast Eesti jalgpalliülekanded venekeelsed ollagi . </s> <s> Kuradile see keeleseadus - näiteks kui muusika on ingliskeelne , piisab põhjendusest , et see on ju bluusikeel . </s> <s> Jalgpallikeel on pigem vene kui eesti või läti . </s> </p>
<p> <s> Üks asi veel : suvel , kui TV 3 enam jalgpalli ei näita , otsustas Kanal 2 selle asendada seriaaliga “ Jalgpallurite naised ” , mis algab samal kellaajal . </s> <s> Aga sihtgruppide vahe on nagu Spordilehe ja Kroonika lugejatel ! </s> </p>
<p> <s> Kui näiteks esimesi ei huvita absoluutselt , mitu naist on Martin Müürsepal , siis teistele ei tarvitse sõnaühend Permi Ural-Great rohkem tähendada kui bodredali kalpaas . </s> </p></div3>
          <div3 type="artikkel"><head> Raivo Sunil on parlamendiga tõsised plaanid </head>
<p> <s> “ Mina tundsin , et tahan väga Eesti Televisiooni tagasi tulla , ” ütleb kaks aastat tagasi Oslo ülikooli meediamagistrina lõpetanud ning ETVsse naasnud “ Parlamendi ” ja “ Foorumi ” saatejuht Raivo Suni . </s> </p>
<p> <s> Ise 27aastane , aga räägib nagu pärast 20aastast pausi comebacki plaaniv rokistaar ? </s> <s> Aga Suni on seesama , kes tegi kuue aasta eest noorte jutusaadet “ Murdepunkt ” . </s> </p>
<p> <s> Ja oma tõsidusega võib mees paar aastat vanema mulje küll jätta . </s> <s> Ka mainitud noortesaate kohta ütleb ta , et eesmärk oli rääkida tõsisematel teemadel . </s> <s> “ Mitte pläkutada muusikavideotest ja muust sellisest . ” </s> </p>
<p> <s> <hi rend="rasvane"> Tühi parlamendisaal on saladusi täis </hi> </s> </p>
<p> <s> “ Parlamendiga ” on Raivo Sunil samuti tõsised kavatsused . </s> <s> Kuidas teisiti nimetada soovi taas kokku viia inimesi ja poliitikat - üksteisest kaugele jäänuid . </s> </p>
<p> <s> Kui poliitikud ise võõrandumise kurbusest räägivad , ei jõua see kohale . </s> <s> Sest need , kellele nad seda räägivad , teavad , et poliitikud on tüübid , kes Riigikogu saali pooltühjana hoiavad , puldis midagi juravad ja asja edasi ei arenda . </s> <s> Ka see on üks arusaam , mida Suni muuta tahab . </s> </p>
<p> <s> “ Pooltühi Riigikogu pole veel kõik . </s> <s> Tahame näidata , millega tegelevad 12 parlamendivälist erakonda . </s> <s> Meenutagem näiteks sellist fenomenaalset kooslust nagu kuningriiklased , ” nimetab ta poliitika varjatud saladusi . </s> </p>
<p> <s> Ta mõistab , et juba saate nimi võib osa vaatajaid eemale peletada , sest see justkui lubaks traditsioonilist saatekülaliste demagoogitsemist . </s> <s> Hirmsa nime mõju peaks tasandama tõik , et ka saatetegijad kui tavalised apoliitilised inimesed vaatavad teemasid sellesama tavalise inimese mätta otsast . </s> <s> Näiteks seda , kuidas ühest või teisest seadusest aru saada . </s> </p>
<p> <s> Raivo Suni nägu läheb kahtlevamaks , kui rääkida saate eetriajast . </s> <s> Niigi vaid korra kuus ja siis ka hilisõhtul - pole just vaatajasõbralik . </s> </p>
<p> <s> “ Sellepärast kipun arvama , et meie vaatajad on siiski pigem need , keda riigiasjad juba ilma meietagi huvitavad , mitte need , kelles see huvi tekitamist ootab . ” </s> </p>
<p> <s> “ Kui mõnel teisel kanalil käib samal ajal näiteks mingi märul , siis ei hakka keegi end elusaatele ümber lülitama , ” ei loo Suni illusioone . </s> <s> Midagi pole teha , möönab ta , kommertskanalid löövad vaatajad seksi ja vägivallaga üle . </s> </p>
<p> <s> “ Majanduse põhialused , mille järgi turg peaks kõik paika panema , on läbi loetud , aga puudu on ETV rolli mõistmisest . ” </s> </p>
<p> <s> Ühiskonna- ning kultuurisaateid erakanalid näidata ei suuda , need on liiga kallid . </s> <s> Kallid on need aga seepärast , et seks ja vägivald müüb paremini . </s> <s> Nii et nõiaring . </s> <s> Kuid Suni sõnul ei tohi avalik-õiguslik televisioon sellest välja teha , tema peab selle kalli augu katma . </s> <s> ETV on mõeldud Eesti asja , mitte papi teenimiseks . </s> </p>
<p> <s> Vaatamata sellele , et ETVs on moesaateid vähem , köidab telejaam vaatajaid siiski nii palju , kui palju ta erakanalitelt vaatajaid ära võtab . </s> <s> Seetõttu , sõnab Suni , on erakanalid endiselt huvitatud ETV nõrgestamisest . </s> </p>
<p> <s> <hi rend="rasvane"> Teinud Tootsi Teatajat </hi> </s> </p>
<p> <s> Suni on olnud ka kirjutav ajakirjanik . </s> <s> “ Oh , see oli huvitav projekt , ” meenutab kunagi Tootsi lehe pärast vallaga kana kitkunud mees . </s> <s> Tootsi Teatajat hakati tegema koos isaga . </s> <s> Ideega oli päri ka vallavalitsus , kuid ainult seni , kuni vallavalitsust ei kritiseeritud . </s> <s> Ega seda tegelikult tehtudki , juhiti vaid tähelepanu kohtadele , kus vallavalitsus midagi ära teha saaks . </s> </p>
<p> <s> Nii või naa leidis Suni ajakirjanikuna oma lugude avaldamiseks parema , tsensuurita koha - Interneti . </s> <s> Võrguväljaanne valmis Norras , siis , kui ta Oslo ülikoolis õppis . </s> </p>
<p> <s> <hi rend="rasvane"> Ennast ülearu ei kiida </hi> </s> </p>
<p> <s> Kuidagi tihe minevik alla 30aastase kohta ... </s> <s> Suni ei nõustu . </s> <s> “ Mul on endast hoopis heitlik mulje , näiteks Tootsi Teatajat oleks võinud ikka jätkata . ” </s> </p>
<p> <s> Tema elukutsega on üldse nii , et jätad päeva vahele , ja juba tundub , et regi läinud . </s> <s> Samas on kolmepäevased mitte midagi tegemise päevad talle vajalikud , sest ta on laisk inimene . </s> </p>
<p> <s> Ainult tegemise enda pärast ette võetut Suni endale ei luba . </s> <s> Peaks ikka midagi arendavat olema . </s> <s> Filosoofilisemalt ta ka jätkab : ei saa kõige ja kõigiga kaasa joosta , et tahan rikkaks ja ilusaks , aga sihid , mis sulle head teeksid , on olemata . </s> <s> Kuigi läbilöögiga võib endale üht-teist tõestada , on ainult selle nimel elamine odava maiguga . </s> </p>
<p> <s> Suni ei jõua ära imestada , kuidas saavad mõned kaks eriala lõpetanud noored juhtivtöötajad kurta , et neil küll Eesti-suuruses konnatiigis enam midagi peale hakata pole . </s> </p>
<p> <s> “ Jutt , et ma olen juba see ja see , on naeruväärne . </s> <s> Astu samm uuele rajale , siis näed , et sa pole veel keegi , ” lubab ta . </s> <s> Jõudnud ühe sihini välja , on näha uus . </s> </p>
<p> <s> Esimese kivi võib ta visata , sest väidab , et ei ole ei andekas , tark , kõige parem ega midagi muud sellist . </s> <s> Ju ei näe ta veel , et tema teod tema eest rääkima oleksid hakanud . </s> <s> Selle viimase ütleb Suni saavutuste mõõdupuu olevat . </s> </p>
<p> <s> Televisioonis olevat mitu sellist inimest , kelle puhul tuleb kõigepealt meelde vanasõna “ palju kära , vähe villa ” . </s> <s> See , et tema enda pea kohal lokku ei ole löönud , on ehk põhjus , miks vanemad kolleegid teda kunagi kollanokaga segi pole ajanud . </s> </p>
<p> <s> “ Ma ei arva kaugeltki , et ma hea ajakirjanik olen . </s> <s> Mul on ikka veel väga pikk tee käia , ” ütleb Raivo Suni . </s> <s> Lugejale teadmiseks : oma esimesed telealased katsetused tegi ta 1994. aastal ETV sporditoimetuses . </s> </p>
<p> <s> Kõik saabub omal ajal. </s> </p></div3>
          <div3 type="artikkel"><head> Viirus kimbutab hobuseid </head>
<p> <s> <hi rend="kaldkiri"> 11.06.2003 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Saksamaalt ostetud hobustega kaasa tulnud viirus ohustab suksusid , mistõttu korraldajad loobuvad juunikuistest hobuüritustest . </hi> </s> </p>
<p> <s> Möödunud laupäeval Säreveres peetud võistlustel osalesid ainult kohalikud ratsutajad . </s> <s> Eelmisel päeval oli teatatud hobuste viirushaiguse levikust ja see sundis juba kohale tulnud Pärnumaa sportlased lahkuma . </s> <s> Samaks ajaks kavandatud Tori ratsavõistlused jäid aga ära . </s> </p>
<p> <s> Milliste hobustega täpselt haigus Eestisse jõudis , ei oska talliomanikud öelda . </s> </p>
<p> <s> Luunja vallas asuva OÜ Talliteenused esindaja Sven Sois ütles , et nende tallis algas haigus hobustel järsku kuiva köhaga . </s> <s> Loomad kaotasid isu ja neil tekkis palavik . </s> <s> “ Haigus oli üsna äge , kuid praeguseks on hobused selle läbi põdenud , ” selgitas Sois . </s> <s> Keskmiselt tunneb loom end halvasti nädala jagu päevi . </s> </p>
<p> <s> <hi rend="rasvane"> Tõbi ei tapa </hi> </s> </p>
<p> <s> Arvatavasti on tegu herpesviroosiga , täpsemalt rinopneumooniaga . </s> <s> See on suhteliselt kerge haigus nagu inimestel gripp , aga ikkagi on hobusekasvatajad tõsiselt mures , sest hobuste liikumine pole enam nii vaba . </s> <s> Ei soovitata hobuseid ühest tallist teise viia ega ratsavõistlusi korraldada . </s> </p>
<p> <s> Veterinaar- ja toiduameti peadirektori kohusetäitja Ago Pärteli sõnul saab praegu kinnitada hobuste rinopneumoonia kahtlust Tartumaal , Harjumaal , Hiiumaal ja Lääne-Virumaal . </s> </p>
<p> <s> “ Suure tõenäosusega on haigus toodud Saksamaalt 25. mail ostetud hobustega ja peamiseks levikohaks olid Olustveres mai lõpus peetud ratsavõistlused , ” ütles Ago Pärtel . </s> </p>
<p> <s> Pärteli hinnangul sai haigus nii kiiresti levida ka seetõttu , et välismaalt toodud hobused ei kuulu karantiini paigutatavate loomade hulka . </s> <s> “ Vaatamata veterinaar- ja toiduameti vastuseisule muudeti loomatauditõrje seadust 14. novembril 2001 niimoodi , et hobused arvati maaletoomisel profülaktilisse karantiini paigutatavate loomade hulgast kahjuks välja , ” selgitas Pärtel . </s> </p>
<p> <s> Esimesena avastati viirushaigus Luunja ja Vääna tallides , kuhu mais oli Saksamaalt uued hobused toodud . </s> </p>
<p> <s> Olustvere ratsavõistluste korraldaja Gunnar Klettenberg ütles , et tema Vana-Võidus asuva talli hobused on terved . </s> <s> “ Olen teel Poola võistlustele ja hobustel mingit häda ei ole , ” kinnitas Klettenberg teisipäeval . </s> </p>
<p> <s> Mitme tugevama takistussõitja parimad hobused puudusid aga Olustvere võistlustelt , sest olid viirusesse nakatunud . </s> </p>
<p> <s> <hi rend="rasvane"> Hobuseelu jääb mõneks ajaks seisma </hi> </s> </p>
<p> <s> “ Hobuste müük on täielikult seisma pandud . </s> <s> Soome ei võta meie hobuseid vastu . </s> <s> Aga meil puudus pikka aega igasugune informatsioon haiguse levikust . </s> <s> Kui kolm nädalat tagasi Olustvere võistluste ajal olid loomad haiged kui laibad , ei saadud kuidagi selgeks , millega tegu ! </s> <s> See on ilmne tegematajätmine , ” pahandas Tartumaa hobusekasvataja Urmas Saks . </s> </p>
<p> <s> Urmas Saks kardab , et OÜ Talliteenuste tallidest võib viirus levida ka tema 2,5 km kaugusel asuvatesse tallidesse . </s> <s> “ Meil on küll võõrastel tallides käimise keeld ja hobused ei saa kokku , aga oht on ikkagi olemas . ” </s> </p>
<p> <s> Eesti Hobusekasvatajate Seltsi president Hillar Kald ütles , et paljud hobuüritused tuleb haiguse ohu tõttu ära jätta . </s> <s> Nii jäävad sel suvel ära 13.-15. juunini kestma pidanud noorhobuste ülevaatused ja rakendihobuste jõudluskatsed Toris . </s> </p>
<p> <s> Veterinaar- ja toiduameti andmetel on samasugust haigust täheldatud lisaks Tartumaa Luunja tallile Vääna , Üüru ja Ruila tallis Harjumaal ning Kärdlas Hiiumaal . </s> </p>
<p> <s> Harjumaa peaepizotoloogi Andres Tuvi teatel on Harjumaal ja Tallinnas ratsavõistluste ja muude hobustega seotud ürituste korraldamine katkestatud . </s> <s> “ Tallidest , kus igapäevase ülevaatuse ja loomade temperatuuri mõõtmisega ei avastata haigeid või haiguskahtlasi hobuseid , võib hobuseid välja viia . ” </s> </p>
<p> <s> “ Rahu taastub , kui kõik hobused on vaktsineeritud . </s> <s> Loodan , et kõigil hobuseomanikel jätkub arusaamist seda teha , ” ütles Ago Pärtel . </s> </p>
<p> <s> Et haigus ei kuulu eriti ohtlikke tõbede hulka , tuleb vaktsineerimise kulud kanda loomaomanikel endal . </s> <s> Firma Interfarm on tellinud 1000 doosi vaktsiini . </s> <s> Nii pea kui see Eestisse jõuab , on Pärteli sõnul võimalik vaktsineerimist alustada . </s> </p></div3>
          <div3 type="artikkel"><head> Läti sealihatollid on Rakverele valus küsimus </head>
<p> <s> <hi rend="kaldkiri"> 11.06.2003 <bibl> <author> Kai Tänavsuu </author> </bibl> </hi> </s> </p>
<p> <s> <hi rend="rasvane"> Lätlaste samm võib kaasa tuua hinnasõja ja sealiha odavnemise Eestis </hi> </s> </p>
<p> <s> Läti parlamendis 5. juunil heaks kiidetud turukaitsemeetmed näevad ette kehtestada riiki sisse toodavale sealihale range kvoot : aasta mahuks maksimaalselt 6200 t sealiha ja 408,5 t rupskeid . </s> </p>
<p> <s> Kvooti ületava impordi pealt tuleb tasuda täiendavat tollimaksu : lihakilo pealt 0,257 latti ehk 6,1 krooni ja elussigade tonni pealt 203 latti ehk 4835 krooni . </s> <s> Eesti-le eraldatud sealihakvoodi maht on 12 kuu kohta 2332 t , rupskite oma 75 t. </s> <s> Kuus teeb see sealihakvoodi mahuks keskmiselt 194 t. </s> <s> Veebruaris ja märtsis eksporditi meilt Lätti sealiha vastavalt 472 ja 393 t. </s> </p>
<p> <s> <hi rend="rasvane"> Millest sõda tekkis </hi> </s> </p>
<p> <s> Kõige valusamalt tabavad tollid Rakvere Lihakombinaati ( RLK ) , mis ekspordib Lätti kuus keskmiselt 400 t. </s> <s> RLK juhatuse esimees Olle Horm loodab , et suurema osa Eesti kvoodist saavad nad siiski endale ning eksport jätkub . </s> </p>
<p> <s> Vajadusel on RLK valmis maksma ka tollimaksu . </s> <s> See sõltub Hormi ütlust mööda eelkõige sellest , mida teeb sealiha hind Läti turul peale kvootide kehtestamist ning kuidas käitub Leedu . </s> </p>
<p> <s> “ Lihatollide sõda on tingitud eelkõige sellest , et liha tootmine ja import ületavad nõudlust , ” ütles Olle Horm . </s> <s> “ Läti seakasvatajate närv ei pidanud sellele vastu . ” </s> </p>
<p> <s> Horm selgitas , et seakasvatuses saab rääkida 3- kuni 5aastasest tsüklist . </s> <s> Eelmine suurem kriis oli 1999. aastal . </s> <s> Seega on praegu just klassikaline neljas aasta . </s> </p>
<p> <s> Hormi sõnul igal aastal esimeses kvartalis liha tarbimine kahaneb . </s> <s> Tänavu on langus olnud eriti suur . </s> <s> Samas Läti kohalik seakasvatus ja import suurenesid . </s> <s> Vahepeal lõpetasid paljud Läti tootjad sigade kasvatamise , mistõttu liha hulk turul vähenes , hinnad tõusid ning nüüd hakati jälle sigu kasvatama . </s> </p>
<p> <s> Olle Hormi sõnul ootavad lihatootjad valitsuselt eelkõige seda , et kui vähegi võimalik , saavutatakse kokkule-pe turutõkete ärajäämises . </s> <s> “ Sanktsioonid on suhteliselt lühiajaline musklite näitamine , mis annab vähe efekti , ” arvab ta . </s> <s> “ Kui riigid ei suuda lihtsat talupoja mõistust kasutades kokku leppida , siis võib tulla küllaltki suuri üllatusi . </s> <s> Eelkõige peaks püüdma läbi rääkida . ” </s> </p>
<p> <s> Samas nentis Horm , et kaitsetollide idee pärineb ju meilt endilt . </s> <s> “ Eesti alustas esimesena diskussiooni kaitsetollide rakendamisest Lätile ja teistele . </s> <s> See , mis meil jäi tegemata , tegi ära Läti . ” </s> </p>
<p> <s> Eesti Lihaliidu ja Wõro Kommertsi juhatuse esimees Aigar Pindmaa ei oska arvatagi , miks tollid kehtestada tahetakse . </s> </p>
<p> <s> Pindmaa sõnul saatis liit märgukirja põllumajandusministeeriumisse . </s> <s> Muid aktsioone ei kavandata . </s> <s> “ Ei usu , et kõige parem kaitse on rünnak , ” kommenteeris ta . </s> </p>
<p> <s> Olle Horm nentis , et kaitsetollide idee pärineb meilt endilt . </s> <s> Kuna Eesti alustas sel teemal arutelusid esimesena , aga Läti teostas selle . </s> </p>
<p> <s> Lihaliidu juhatuse esimehe arvates pole õige turgu reguleerida tollide ja kaitsemeetmetega . </s> <s> Pigem peaksid riigid jõudma ühisele keelele , et sõlmitud kokkulepped ka peaksid . </s> </p>
<p> <s> Pindmaa nentis , et olukord mõjub Eesti ja Läti vahel kehtivale vabakaubanduslepingule pärssivalt . </s> </p>
<p> <s> Riigikogu Euroopa asjade komisjoni esimees Rein Lang peab Läti poolt plaanitavaid tolle rumalaks sammuks , mis õõnestab Balti riikide usaldusväärsust tulevaste Euroopa Liidu liikmetena . </s> </p>
<p> <s> EL on oma olemuselt vabakaubandust taotlev tolliliit . </s> <s> Selline liit on Balti riikide vahel juba moodustatud Baltimaade vabakaubandusleppega , lausus Lang . </s> <s> “ Kui nüüd üks riik demonstreerib , et ta ei pea seda lepet endale kohustuslikuks , siis miks peaks Euroopa Liidu riigid arvama , et baltlased liikmetena samamoodi käituma ei hakka . ” </s> </p>
<p> <s> Langi sõnul pole küsimus üksnes Eesti ja Läti lihatootjate huvides , vaid Balti riikide maines . </s> </p>
<p> <s> Eesti peaks säilitama soliidsuse ja jätma omapool-sed vastusammud astumata . </s> <s> “ Usun ja loodan , et tolle Eesti ja Läti vahel ei tule , ” sõnas Rein Lang . </s> </p>
<p> <s> Ka Läti Lihatöötlejate Liit pöördus president Vaira Vike-Freiberga poole palvega mitte allkirjastada sealihaturu kaitse seadust , vahendas BNS . </s> <s> Nii Eesti kui Leedu välisministeerium on teatanud , et kaaluvad vastumeetmeid Läti vastu . </s> </p>
<p> <s> <hi rend="rasvane"> Kahju võib ulatuda kümnetesse miljonitesse </hi> </s> </p>
<p> <s> “ See situatsioon näitab väga hästi , mil määral võib Balti riike käsitleda ühtse majanduspiirkonnana . </s> <s> Tegelikult ei ole me seda üldse , ” tõdes Olle Horm . </s> <s> RLK juhatuse esimehe sõnul võib ettevõte kahju tollide kehtestamisel ulatuda miljonitesse , kui mitte kümnetesse miljonitesse kroonidesse . </s> </p>
<p> <s> Kui Läti siiski tollid kehtestab - ning Hormi sõnul pole alust loota , et ta seda ei tee - , siis tuleb lihamüük ümber suunata . </s> <s> Esmalt Leedu ja mingi osa ka kodumaisele turule . </s> <s> See võib omakorda kaasa tuua liha odavnemise Eestis . </s> </p>
<p> <s> Horm loodab , et sel suvel ostavad inimesed palju kodumaist sealiha , see peaks tootjate olukorda leevendama . </s> </p>
<p> <s> Aigar Pindmaa sõnul võib praegune asjade seis tuua kaasa hinnasõja siinsel turul ning kaotajaks jääb sel juhul sealiha tootja . </s> <s> Küll aga võidab tarbija . </s> </p></div3>
          <div3 type="artikkel"><head> Vald võttis talunike metsa ära </head>
<p> <s> <hi rend="kaldkiri"> 11.06.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Raasiku valla kuue talu omanikud andsid allkirja ümberkruntimiskavale , selle sisust aru saamata . </hi> </s> <hi rend="rasvane"> <s> Vald ei oska ümberkruntimist põhjendada </s> </hi> </p>
<p> <s> “ Miks mult võetakse tükk metsa ära ja asemele tahetakse anda mingi lage maa - kuivendatud soo ? ” on Sinimäe talu perenaine Urve Lunt Kurgla külast Raasiku vallast Harjumaal nördinud . </s> <s> Samamoodi on tükk metsa ära lõigatud veel viiel talul . </s> </p>
<p> <s> “ Meile öeldi , et ärge närveerige , kõik saate ilusti tagasi . </s> <s> Nüüd on tükk metsa läinud ja maakorraldaja ütleb , et seda sa ei saa , ” seletab petetud Mardi talu peremees Harald Kärner . </s> <s> Raasiku valla Aruküla ümberkruntimiskava on talunikud vihaseks ajanud , sest kava tõmbab pika kriipsu Kurgla talude metsale peale ja lükkab plaani järgi talusid lageda maa ja võsa poole . </s> <s> Kuue tagastatava maaüksuse - Jaani , Suure-Jaani , Mardi , Sinimäe , Sinimäe I , Lehtsilla II - maade piire on omanike tahtmata muudetud . </s> </p>
<p> <s> <hi rend="rasvane"> Inimesed andsid ise allkirja , et loobuvad oma metsast </hi> </s> </p>
<p> <s> Aruküla maakorralduskava , mis tõstab talude piire ümber , saab kurioossete kilda lugeda , kui kuulda petetud talunike juttu , et allkiri kästi anda plaanile selle sisu seletamata . </s> </p>
<p> <s> 1998. aastal kutsuti talude tagasi taotlejad valda ja selgitati , et vald teeb maakorralduskava . </s> <s> Talunikel paluti kõigepealt kirjutada avaldus , kuidas nemad soovivad oma maid tagasi . </s> <s> Loomulikult tahtsid inimesed oma maid endistes piirides . </s> <s> “ Vanad talukaardid on ju kõik alles , kiviaiad on piiride vahel , me ei tulnud selle pealegi , et jupp metsa lõigatakse ära , ” imestab Urve Lunt . </s> <s> “ Minu käest küsiti , kas ma olen nende piiridega nõus . </s> <s> Loomulikult olin nõus , sest ma arvasin , et need on õiged talude piirid , ” selgitab Lunt , miks ta andis allkirja . </s> </p>
<p> <s> “ Mingi valge leht anti meile ette , öeldi , kirjutage alla , ” meenutab Mardi talu peremees Harald Kärner , kes ilma prillideta ei näinudki , et näidati talude uut asendiplaani . </s> </p>
<p> <s> Hämmastav on see , et valla ametnikud ei vaevunudki oma valla inimestele seletama , mis paberile nad alla kirjutavad . </s> </p>
<p> <s> “ Mina ei oska küll süüdistada kedagi teist peale maakorraldaja Ilona Semidori . </s> <s> Miks tehti niisugune maakorralduskava , kus piirid on sassi aetud ? </s> <s> Meiega pole ausalt käitutud , ” kinnitab Urve Lunt . </s> </p>
<p> <s> “ Maakorralduskava tõmbas piirid loogilisemaks , sirgemaks , ” põhjendab Raasiku valla maakorraldaja Ilona Semidor . </s> <s> Tema sõnul tehti viga sellega , et inimestele ei näidatud looduses kätte , kuidas uued piirid lähevad , ja nii nad kerge käega allkirja andsidki . </s> </p>
<p> <s> Talunike ägeda protesti survel on Raasiku vald nõus oma viga parandama . </s> <s> Paraku - seadus seda nii lihtsalt ei võimaldagi . </s> <s> Selleks oleks vaja vana maakorralduskava tühistada ja hoopis uus tellida . </s> </p>
<p> <s> <hi rend="rasvane"> Ümberkruntimiskava tagasi ei pööra </hi> </s> </p>
<p> <s> Tänavu 21. veebruaril saatis maa-amet valda kirja , millele on alla kirjutanud peadirektor Kalev Kangur . </s> <s> Teatatakse järgmist : “ Kui Raasiku vallavolikogu on võimalikuks pidanud seadusevastaselt koostatud või kooskõlastatud ümberkruntimiskava kinnitada , kava ellurakendamine maareformi läbiviimiseks osutub aga võimatuks , tuleb seadusevastane ümberkruntimiskava tühistada ning vajadusel taotleda maavanemalt uue ümberkruntimiskava koostamise algatamist koos uue maakorralduspiirkonna ja osaliste kinnitamisega . </s> <s> Kohaliku omavalitsuse volikogu ei saa kinnitatud kavaga ümberkrunditud reformimata maad kava muudatustega teistkordselt ümber kruntida , ilma eelmise ümberkruntimiskava tühistamata ja maavanemale uut ümberkruntimistaotlust esitamata . ” </s> </p>
<p> <s> “ See on võimatu ! ” ütleb Ilona Semidor uue ümberkruntimiskava tellimise kohta . </s> <s> Tema sõnul on juba 4/5 maid katastrisse kantud ja uue kavaga ootaks valda ees meeletu töö . </s> <s> Kelle rahakoti arvel ? </s> <s> Kui 1998. aastal sai vald oma kava teha riigi rahaga , siis nüüd pole vigade paranduseks enam raha kelleltki küsida . </s> <s> Ehk on seegi üks põhjus , miks uut kava ei taheta teha . </s> </p>
<p> <s> Kuna seaduse järgi pole ümberkruntimiskava tegemine omavalitsustele kohustuslik , see on vabatahtlik tegevus , siis Raasiku vald ei suuda siiani petetud inimestele seletada , miks ta üldse selle kava 1998. aastal tellis . </s> <s> Mingit silmaga nähtavat põhjendust - suurehitist vms ei paista ka olevat . </s> </p>
<p> <s> “ Maareformi ajal maade ümberkruntimist teha - mina võrdleks seda enesetapuga , ” ütleb riigi maa-ameti töötaja , kes oma nime avalikustada ei taha . </s> </p>
<p> <s> “ Riigi maa-ametis on igasuguseid ümberkruntimiskavasid nähtud , suur osa neist ebaseaduslikult tehtud , ” lisab ta . </s> <s> Häda on selles , et hea planeerija , maakorralduskavade koostaja ei pruugi üldse seadusi tunda , ammugi ei jaga seaduse nüansse need inimesed , kelle maade kallal toimetatakse . </s> <s> Lõpptagajärg on vaidluste sasipundar ja niisuguseid maid ei saa katastrisse kanda . </s> </p>
<p> <s> Põhireegel , mida tasub veel kord kõigile meelde tuletada : mitte ühelegi dokumendile ei tohi enne allkirja anda , kui dokumendi sisu on endale põhjalikult selgeks tehtud . </s> <s> Mitte keegi ei saa inimesi sundida paberitele alla kirjutama . </s> </p>
<p> <s> <hi rend="rasvane"> Mida teha Kurgla küla talunikega ? </hi> </s> </p>
<p> <s> 3. aprillil saatis Raasiku vallavalitsus kirja maa-ametile , kus palus siiski võimalust maakorralduskava kuue talumaa piirides muuta . </s> <s> Kirjas , millele on alla kirjutanud vallavanem Andre Sepp ja maakorraldaja Ilona Semidor , öeldakse : “ Kogu segadust tekitanud maa-ala on ümberkrunditud vaid eelpool nimetatud endiste talude maadele ja jätkuvalt riigi omandis olevale maale mindud ei ole . </s> <s> Käesolevaks ajaks on subjektid teinud talupiiride kohta uue , omavahelise kokkuleppe ja piiridki looduses maha märgitud . </s> <s> Maakorralduskava muutmine ei kahjusta kolmandate isikute huve . ” </s> </p>
<p> <s> 16. mai vastuses viitab maa-amet veel kord seadustele ja teatab muu hulgas veel seda , et kui õigustatud subjektid pole õigeaegselt maa tagastamise asja ajanud , võidakse nad maast hoopiski ilma jätta . </s> </p>
<p> <s> Talunike viimane lootus on nüüd maavanema peal . </s> <s> Täna lähevad petetud talunikud Harju maavanema Orm Valtsoni jutule . </s> </p></div3>
          <div3 type="artikkel"><head> Andrus Kivirähk : Liiga pühalik hoiak on läila </head>
<p> <s> <hi rend="kaldkiri"> 11.06.2003 <bibl> <author> Maarius Suviste </author> </bibl> </hi> </s> </p>
<p> <s> <hi rend="rasvane"> “ Eesti matuse ” autori Andrus Kivirähki sõnul peaks näidendit vaadates saama korraga nii naerda kui tunda häbi ja kaastunnet </hi> </s> </p>
<p> <s> <hi rend="rasvane"> Andrus Kivirähk , kust te saite ainest “ Eesti matuse ” kirjutamiseks ? </hi> </s> <hi rend="rasvane"> <s> Kas oma perekonna , sugulaste pealt ? </s> </hi> </p>
<p> <s> Eks ikka , näiteks minu vanaemal ja vanaisal oli samasugune komme nagu vanal Andresel näidendis : neile meeldis kohutavalt igasuguseid tagavarasid koguda . </s> <s> Neil oli alati kodus sahtlitäis tikke , teine sahtlitäis seepe ja kottide kaupa suhkrut . </s> <s> Mis muide hiljem , kui suhkur defitsiidiks muutus , vägagi kasulikuks osutus ! </s> </p>
<p> <s> <hi rend="rasvane"> Mis on “ Eesti matuse ” puhul õige emotsioon : kas naer , häbi või kaastunne ? </hi> </s> </p>
<p> <s> Ma usun , et ideaalis kõik korraga . </s> <s> Kui inimene etendust vaadates ainult lõuatäie naerda saab , siis ei ole minu eesmärk täitunud . </s> <s> Aga kindlasti poleks õige ka see , kui saalis üksnes häbi pärast punastataks . </s> <s> Oma väikestesse veidrustesse tuleb ikka huumoriga suhtuda . </s> </p>
<p> <s> <hi rend="rasvane"> Kas eestlane on tõesti selline tobenaljakas tüüp , nagu te oma näidendites kirjeldate ? </hi> </s> </p>
<p> <s> Näidend on ikkagi üksnes näidend ja mingit lõplikku tõde sealt otsida oleks lapsik . </s> <s> Ja eks näiteks see eestlane , kes vaatab vastu minu “ Rehepapist ” , ja see eestlane , kes kõnnib laval “ Eesti matuses ” , on ka üsna erinevat tõugu . </s> </p>
<p> <s> Kumb neist see õige on ? </s> <s> Ilmselt mõlemad . </s> <s> Üks inimene , olgu ta siis eestlane või keegi teine , on nii keeruline ja mitmepalgeline olevus , et temast võib kirjutada tuhandeid täiesti erinevaid näidendeid ja kõik on võrdselt õiged . </s> </p>
<p> <s> <hi rend="rasvane"> “ Eesti matus ” on pilanäidend . </hi> </s> <hi rend="rasvane"> <s> Mida see tükk rohkem pilab : eestlase töörügamist , matuserituaali või miskit muud ? </s> </hi> </p>
<p> <s> Mis ta ikka nii väga pila on , tavaline elu . </s> <s> Minge mõnele oma suguvõsa üritusele ja katsuge seda seltskonda kuidagi kõrvalt vaadata - avaneb üsna samasugune pilt . </s> </p>
<p> <s> <hi rend="rasvane"> Näidendis tehakse nalja isegi Siberis suremise üle . </hi> </s> <hi rend="rasvane"> <s> Miks lõhub Kivirähk tabuteemasid ning pilab eestlastele olulisi asju ? </s> </hi> </p>
<p> <s> Hea nali on alati ootamatu . </s> <s> Ta kargab välja sealt , kust sa teda oodatagi ei oska , ning keerab tagurpidi mingi säärase nähtuse , mida sa seni arvasid olevat puutumatu . </s> <s> Ja siis sa näed oma imestuseks , et sellel nähtusel on täiesti olemas ka oma koomiline pool ! </s> </p>
<p> <s> Just niinimetatud tabuteemade üle tulebki nalja teha , vastasel korral on tulemuseks habemega anekdoot või mage kommunaalhuumor . </s> </p>
<p> <s> <hi rend="rasvane"> Kui kaugele saab veel eestlase pilamisega minna ? </hi> </s> </p>
<p> <s> Ega minu eesmärk ei ole mingeid piire kombata või rekordeid teha . </s> <s> Aga on üsna loomulik , et eesti autor kirjutab eestlastest ja ilmselt on juba kord minu loomingulaad selline , et ülistavaid oode ja kauneid melodraamasid ma kirjutada ei mõista ega viitsi kah . </s> </p>
<p> <s> Ja ma arvan , et veidi irooniline vaatenurk tuleb alati igale asjale kasuks . </s> <s> Liiga tõsine või pühalik hoiak on minu jaoks läila . </s> </p></div3>
          <div3 type="artikkel"><head> “ Eesti matus ” ärgitab vaatajat uutmoodi elama </head>
<p> <s> <hi rend="kaldkiri"> 11.06.2003 <bibl> <author> Sirje Pärismaa </author> </bibl> </hi> </s> </p>
<p> <s> Juuni lõpuni reisib meie vabaõhulavadel Draamateatri trupp Andrus Kivirähki komöödiaga “ Eesti matus ” . </s> </p>
<p> <s> Mullu suvel esietendunud näidend on aasta otsa naerutanud täissaale . </s> <s> Kuigi sisukokkuvõte tutvustab “ Eesti matust ” kui ühe eesti suguvõsa ja ühe kodutalu lugu , tunneb end siin ära vist küll iga suguvõsa . </s> <s> Kivirähk naerab meie kõigi üle , võttes sihikule müüdi eestlase virkusest ja tööhullusest . </s> </p>
<p> <s> Tegevustik käivitub maal elava Iida ( Ester Pajusoo ) telefonikõnest linnas elavale Maretile ( Kersti Kreismann ) , et teatada viimase isa Andrese surmast . </s> <s> Maret kutsub kokku kogu suguseltsi . </s> <s> Peieliste seas on Mareti mees Sass ( Aleksander Eelmaa ) , poeg Andres ( Jan Uuspõld ) koos oma verivärske kaasa Leega ( Külli Reinumägi ) , Mareti vend Indrek ( Martin Veinmann ) ja tema järjekordne elukaaslane Tiina ( Merle Palmiste ) , kadunud Andrese ristipoeg Tiit ( Lembit Ulfsak ) ning naabri-Iida ja tolle mees Karla ( Tõnu Kark ) . </s> </p>
<p> <s> Kõnelused ei toimu mitte peielauas , vaid õues puuriida taga . </s> <s> Elustuvad mälestused ja lõkkele löövad vanad kired . </s> <s> Kes lõhub nüüd puud ? </s> <s> Kes võtab kartuli üles ? </s> <s> Kes korjab õunad , kui vanaisa on läinud ? </s> <s> Vanadel ja noortel on erinevad arusaamad . </s> </p>
<p> <s> Eelmisel pühapäeval mängiti “ Eesti matust ” Elva laululaval . </s> <s> Oma muljeist räägivad ühe suguvõsa kolm põlvkonda . </s> </p>
<p> * * * </p>
<p> <s> <hi rend="rasvane"> Eevi , 67 ( kolm last , seitse lapselast ) : </hi> </s> </p>
<p> <s> Arvan , et igaüks tundis end selles tükis natuke ära . </s> <s> Kuidas see Kivirähk oskab küll nii hästi kirjutada ? ! </s> <s> Kui hakata oma suguseltsi peale mõtlema , siis leian nende seast peaaegu kõiki tegelasi . </s> </p>
<p> <s> No näiteks mu vend Andres , kes räägib samamoodi nagu etenduse Indrek , et oi , kuidas mulle meeldib looduses olla . </s> <s> Aga ega me keegi ei kujuta ette , et ta põllutööd võiks teha . </s> <s> Või siis minu ema vend Jaan , kes oli täpselt vana Karla , ja niisugune loll naine oli tal kah nagu Iida . </s> </p>
<p> <s> Vaheajal ütles üks tuttav : kurat , enam ma oma lapsi küll kartulimaale ei sunni minema ! </s> <s> Arvan , et siin peitub sõnum kõigile meieealistele : elus on vaja korrektuure teha . </s> <s> Ei tohi koormata lapsi oma tööde ja kohustustega ! </s> <s> Las igaüks elab enda elu . </s> </p>
<p> <s> Mõtlesin etenduse käigus taas juurte üle . </s> <s> Et juured on inimese sees ja sa mõtled need enda jaoks välja . </s> <s> Juured säilivad nii kaua , kui sulle olulises paigas on veel inimesi , kellega sul on olnud hea olla . </s> </p>
<p> <s> Mitte nii , et on lagunenud maja ja seda hoitakse põlvest põlve . </s> <s> Miks pean sõitma kuskile , kus kedagi enam pole ? </s> <s> Ja miks peaksid minu lapsed selle nimel pingutama ? </s> <s> Oma juuri võid tunnetada ka vabaõhumuuseumis . </s> </p>
<p> <s> Kui ma noort Andrest ja tema kaasat Leed vaatasin , siis tajusin , et mees oli ikkagi mingil moel nende juurte külge kui haagiga kinni pandud . </s> <s> Tüdruk püüdis teda muinasjutupääsukesena sellest lahti rebida . </s> <s> Arvan , et noorem põlv suudab seda loomulikust tarkusest teha . </s> <s> Meie põlvkond peab vanast elust loobuma teadlikult - et kui aru peas on , ei tee enam riiulite viisi moose ja kurke ega pane lõputuid vagusid kartulimaad . </s> </p>
<p> <s> <hi rend="rasvane"> Katrin , 44 ( Eevi tütar , kaks last ) : </hi> </s> </p>
<p> <s> Keegi teine pole eestlase tegelikku olemust nii hästi ära tabanud kui Kivirähk ! </s> <s> Eestlane räägib juurtest , aga tõsimeeli tegelikult ta nii ei mõtle . </s> <s> Juured on varandusega seotud . </s> <s> Kui hakatakse maid ja maju jagama , läheb kakluseks . </s> <s> Saamahimu paneb eestlase liikuma , mitte juured . </s> </p>
<p> <s> Iva on sees ka jutul eestlaste altari kummardamisest , et ühel pool on endale sisendatud kannatused ja teisel pool töökus , millest armastame kangesti rääkida , aga mida tegelikult nii väga polegi . </s> <s> Tapame end tööga ära , ajame varandust kokku , rügame nagu hirmus , tont teab mille nimel . </s> </p>
<p> <s> Ja miks me üldse räägime , et töökus on tähtsaim väärtus ? </s> <s> Oleme ise selle välja mõelnud ! </s> <s> Miks peame endast halvemaks neid , kes lõunamaal palmi all istuvad ? </s> <s> Kui me ei elaks sellistes oludes , kus tuleb sooja ja toidu saamiseks pingutada , mõtleksime teisiti ja ajaksime teist juttu . </s> </p>
<p> <s> <hi rend="rasvane"> Endel , 45 ( Eevi väimees ) : </hi> </s> </p>
<p> <s> Ma ei teagi täpselt , kus on mu juured . </s> <s> Need on laiali . </s> <s> Lapsepõlv möödus Iisakus . </s> <s> Praegu pole seal kedagi . </s> <s> Ema-isa elavad nüüd Lõuna-Eestis . </s> <s> Juured on ikka pigem seal , kus on inimesed , mitte seal , kus maja . </s> </p>
<p> <s> <hi rend="rasvane"> Taavi , 18 ( Eevi lapselaps , õpib USAs keskkoolis , praegu kodus koolivaheajal ) : &lt; 7b &gt; </hi> </s> </p>
<p> <s> Ameerikasse minek ei ole mu juuri katki rebinud . </s> <s> Pigem vastupidi . </s> <s> Enne ma ei mõelnudki sellistele asjadele . </s> <s> Aga kaugelt näed ja tunned märksa rohkem , kui suur tähtsus on minu jaoks Eestil ja perekonnal . </s> <s> Kui ise siin sees oled , ei tajugi seda , ja tundub , et kõik voolab ühtviisi . </s> </p>
<p> <s> Ameeriklased ei pea USAd samamoodi oma koduks kui mina Eestit . </s> <s> Kuid ka nemad otsivad oma juuri ja räägivad , kes oli vanaema ja kes vanavanaisa . </s> </p></div3>
          <div3 type="artikkel"><head> Mida peab ettevõtja laenu taotlemisel arvestama </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Laenu andmisel võtab pank igat klienti üksikult ja igaühele tehakse eraldi pakkumine </hi> </s> </p>
<p> <s> Ettevõtluslaenu puhul ei paku pank reeglina täisstandardset toodet , vaid alati töötatakse välja spetsiifilistele nõudmistele vastav lahendus . </s> <s> Seetõttu tuleb ettevõtjal ja pangal pidada tingimuste üle läbirääkimisi . </s> </p>
<p> <s> Ettevõtja ja panga ootused laenutingimuste osas jäävad alati veidi erinevaks . </s> <s> Krediidiriski tegur lisab pangalaenule külgi , mida krediidiriski mitte sisaldavate toodete ja teenuste puhul ei ole vaja arvesse võtta . </s> <s> Laenutingimuste seadmisel tuleb pangal arvestada kahe sageli vastandliku eesmärgiga : pakkuda kliendile soodsaid ja paindlikke laenutingimusi ning samas hoida laenuga seotud krediidirisk optimaalsel tasemel . </s> </p>
<p> <s> <hi rend="rasvane"> Miks pankurid ei vasta </hi> </s> </p>
<p> <s> Miks pankurid ei oska vastata küsimusele : “ Millist laenusummat on ühel tavalisel Eesti väikeettevõttel võimalik taotleda ? ” </s> <s> Reeglina on vastuseks rohkesti täpsustavaid küsimusi . </s> </p>
<p> <s> Laenusumma suurus sõltub väga paljudest teguritest . </s> <s> Nii sellest , kui suurt laenusummat on klient võimeline laenutähtaja jooksul genereeritavast tulemist tasuma , kui ka sellest , kui suur summa tuleb projekti elluviimiseks investeerida . </s> </p>
<p> <s> Eriti investeerimislaenude puhul peaks ettevõtja oma laenuvajaduse arvestamiseks kirja panema äriplaani . </s> <s> Ilma projekti rahavoogusid prognoosimata teatakse küll soetatavate hoonete/seadmete hinda , kuid jäetakse tähelepanuta kasvav käibevahendite vajadus . </s> <s> Samas on see kriitilise tähtsusega moment , sest tootmisvõimsuse suurendamisel on vaja soetada ka rohkem varusid ning proportsionaalselt suureneb ostjate debitoorne võlgnevus . </s> </p>
<p> <s> Projekti õnnestumise tagamiseks peab see olema finantseerimisallikatega kaetud . </s> <s> Seetõttu ei ole pank aldis otsustama projektide finantseerimisel taotletust väiksemaid laenusummasid . </s> <s> Kui ettevõtja maksevõime vajaliku laenu tagasimakseid ei kata ning ei õnnestu muid finantseerimisallikaid leida , siis tuleks projekt uuesti läbi mõelda ja kaaluda selle teostamist osade kaupa või lihtsalt väiksemas mahus . </s> <s> Pooliku projekti finantseerimine pole mõttekas , sest see ei võimalda hakata soovitud tulu teenima . </s> </p>
<p> <s> Tavaliselt soovib pank , et 20-40% projekti maksumusest finantseerib laenutaotleja omavahenditest . </s> <s> Konkreetne omafinantseeringu nõue võib klientide või majandusharude lõikes erinev olla . </s> </p>
<p> <s> Käibevahendite finantseerimisel või ka ettevõtte väiksema laiendamise korral arvestab pank projekti omafinantseeringu asemel ettevõtte omakapitali ja võõrkapitali suhet . </s> <s> Eesmärk on tagada puhver projekti erinevate riskitegurite mõju katmiseks . </s> </p>
<p> <s> Mida suurem osa on projektist finantseeritud laenuga , seda tõenäolisemalt tekivad probleemid laenu tagasi maksmisel , kui prognoositud rahavood täiel määral ei realiseeru . </s> </p>
<p> <s> <hi rend="rasvane"> Kuidas intressid ujuvad </hi> </s> </p>
<p> <s> Intressidest rääkides kasutatakse palju erialaseid termineid , näiteks fikseeritud intress , ujuv intress , euribor ja baasintress . </s> <s> Fikseeritud intressimäärad lepitakse kokku lepingut sõlmides ning need jäävad lepingu lõppemiseni samaks . </s> <s> Ujuvintressimäär põhineb mingil rahaturu muutintressil . </s> <s> Europõhiste laenude puhul on selleks euribor ning pangad kasutavad reeglina kuue kuu euribori . </s> <s> Eesti krooni puhul on aga rahaturg väga piiratud ning Ühispank on valinud sobilikuks muutintressiks panga poolt noteeritava kroonilaenude baasintressi . </s> </p>
<p> <s> Ujuvintressimäära kasutamisel muutub laenu intressimäär laenulepingu kestel , euribori puhul näiteks iga kuue kuu tagant . </s> <s> Kehtivad muutintresside väärtused leiab alati panga kodulehelt . </s> </p>
<p> <s> <hi rend="rasvane"> Millal tuleb laen tagasi maksta </hi> </s> </p>
<p> <s> Üldiselt võib tähtaja määramisel lähtuda rusikareeglist , et laenu lõpptähtaeg ei tohi ületada finantseeritava objekti kasulikku eluiga . </s> <s> Varude finantseerimisel kasutatakse lühiajalist laenu ning näiteks seadmete finantseerimisel on optimaalne kuni 5aastane tähtaeg . </s> </p>
<p> <s> Pikaajalise laenu tagastamine algab tavaliselt kohe pärast projekti elluviimist ehk reeglina kõige hiljem aasta pärast laenu võtmist . </s> <s> Laenu tagasimakse graafiku koostamisel on otstarbekas lähtuda projekti iseloomust ja ettevõtte rahavoogude iseloomust . </s> </p>
<p> <s> Et oleks tagatud stabiilne majandustegevus , on sageli otstarbekas igakuiste maksetega graafik . </s> <s> Nii on võimalik tasuda laenu igapäevasest majandustegevusest võimalikult väikeste osade kaupa . </s> </p>
<p> <s> Sageli kasutatakse annuiteetgraafikut . </s> <s> Annuiteet tähendab , et nii intressi kui ka põhiosa sisaldavad laenumaksed on iga kuu ühesuurused , muutub vaid intressi ja põhiosamakse osatähtsus makses . </s> <s> Laenu algusperioodil on intressi osa suurem ( sest laenujääk , millelt intressi arvutatakse , on suurem ) , aegamööda aga jääb intressi osa makses väiksemaks . </s> </p>
<p> <s> Kasutada võib ka lineaarset graafikut , kus laenu põhiosamaksed on iga kuu ühesuurused ning maksele lisandub vastava kuu eest tasutav intress . </s> </p>
<p> <s> Kui ettevõtja pakub , et tema laenu tagatiseks võiks olla äriplaan või see , et ta on ise ettevõttesse paigutanud osa- või aktsiakapitali , siis pank seda ei aktsepteeri . </s> <s> Äriplaan on pigem projekti analüüsiks vajalik dokument ning aktsiakapitali saab käsitada ettevõtja sel puhul omafinantseeringuna . </s> </p>
<p> <s> Panga aktsepteeritav laenutagatis peab olema panditav vara või siis teise isiku antav isikuline tagatis ehk käendus . </s> <s> Laenu tagatis on pangale alternatiivne võimalus laenuraha tagasi saada siis , kui ettevõtte majandustegevus ei õnnestu - tagatisel peab olema väärtus ka sel hetkel , kui ettevõte enam ei tegutse . </s> <s> See seletab ka asjaolu , miks näiteks äriplaan ei saa olla tagatiseks . </s> </p>
<p> <s> <hi rend="rasvane"> Võimalikud laenu tagatised </hi> </s> </p>
<p> <s> Sagedasemad tagatised on hüpoteek kinnisvarale ( või hoone pant , kui maa ei ole veel kinnistatud ) , transpordivahendite pant , kommertspant ettevõtte varale . </s> <s> Kuna ettevõtjatel napib sageli vara , mida laenu tagatiseks pakkuda , siis teeb pank koostööd sihtasutustega KredEx ja Maaelu Edendamine Sihtasutus , kes võimaldavad perspektiivsetel projektidel taotleda laenule lisatagatist kuni 75% ulatuses laenusummast . </s> </p>
<p> <s> Nimetatud sihtasutuste lisatagatist saab taotleda panga kaudu . </s> <s> See tähendab , et kui pank ettevõtja äriprojekti krediidikõlblikuks peab , kuid pakutavaid tagatisi napib , siis saadab Ühispank teie taotluse edasi sihtasutusele , kes otsustab lisatagatise saamise . </s> <s> Nii saavad ettevõtjad head äriplaanid siiski ellu viia . </s> </p>
<p> <s> Ettevõtja ei pea panka tulles ise täpselt teadma , milline laenutoode ja milliste tingimustega on just tema projekti rahastamiseks kõige sobilikum . </s> <s> Panga kliendihaldur on ettevõtjale nõustajaks ja lahenduste pakkujaks , kes vahendab kõiki panga finantseerimistooteid . </s> <s> Kliendihaldur on alati valmis ka laenutingimuste tähendusi lahti seletama . </s> </p>
<p> <s> <hi rend="rasvane"> Kristiina Kruus , Ühispanga ärilaenude arendusjuht </hi> </s> </p></div3>
          <div3 type="artikkel"><head> Krabavad maad </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Riigi juhtimiseta jäänud omandireformist on järele jäänud ainult omavalitsuste omavoli , üks Eesti Vabariigi sügavamaid ämbreid </hi> </s> </p>
<p> <s> Nad teadsid suurepäraselt , kui oluline on mulle minu kodu . </s> <s> Minu töökate vanemate perekonnale rajatud kodu . </s> <s> Lapike maad N linnas , mida nad veel ei jõudnud minult võtta , kuid võtsid lõpuks ometi . </s> </p>
<p> <s> Ametnike hoolimatusega , jõhkralt , jõuga . </s> </p>
<p> <s> Kusagil ei ole kirjutatud , et seda , õigusvastaselt võõrandatud maad ei tohtinud või ei saanud mulle tagastada . </s> <s> Võis tagastada ja , nagu omandireformi aluste seaduses seisab , ülekohtu heastamiseks isegi vist olnuks kohustatud tagastama . </s> </p>
<p> <s> Vähemasti seda jagu , mis veel polnud välja jagatud , mis seisis kuni teistkordse võõrandamiseni Eesti vabas riigis , linna maareservis või kuidas seda nimetatigi . </s> <s> Nõnda oli ligemale 4000 ruutmeetrist kasutada antud kolm korda 600 ruutmeetrit ehk vähem kui pool ( sedagi seadusele vilistades ) . </s> </p>
<p> <s> <hi rend="rasvane"> Sümboolsed tegelinskid </hi> </s> </p>
<p> <s> Ma seda soovisingi , kõrged ülemused . </s> <s> Andke tagasi , mis veel ülekohtust alles ! ütlesin ma . </s> <s> Ütlesin bona fide . </s> <s> Ütlesin kui naiivne laps , et sinna mahume ju kõik lahedasti ära . </s> <s> Siis ma veel ei teadnud , et olen mängust väljas nagu nõuka ajal , <hi rend="kaldkiri"> persona non grata </hi> . </s> </p>
<p> <s> Metsla , Sikkel , Ämbliia , Kiir , Sid ... </s> <s> Neil on kõrvad , aga nad ei kuule . </s> </p>
<p> <s> Kümme aastat mittemõistmist , ei lahket nägu , kaasatundvat pilku . </s> <s> Ärapanemistahet , oo-jaa , seda hullumoodi ! </s> </p>
<p> <s> Seepärast polegi mu linnal nime ja tegelased on sümbolid , metslaid on ju kõikjal . </s> </p>
<p> <s> See , mis Riigikogu Hännidel võtmata jäi , läks kohaliku võimu abiga . </s> </p>
<p> <s> “ Aga mida te selle maaga tegema hakkaksite , kui meie selle teile tagastaksime ? ” mõnitas maanõunik Sikkel ( justkui peale parseldamise oleks ka see tema asi ) . </s> <s> Täitevkomitee esimees Metsla uues , linnapea rollis ajas kokku oma kuulekad . </s> <s> “ Kes on selle poolt , et maad mitte tagastada ? ” küsis ta ja tõstis ise kärmesti oma käsku näitava käe . </s> </p>
<p> <s> Kelle maa , selle keel . </s> <s> Kõik valitud ja kutsutud olid Metsla meelt . </s> <s> Otsus vormistati määrusena ja kellelegi ei läinud enam korda , et määrusega seda üldse teha poleks saanud . </s> </p>
<p> <s> Tuli uus võim , parempoolsem . </s> <s> Ämbliiast sai linnapea . </s> <s> Aga mitte kauaks - kinga sai , oma ja linna raha läks taskus segamini . </s> <s> Aga siis , kui seisime vastakuti , oli ta keiser , plekkideta valge leht . </s> </p>
<p> <s> Ja keisri käsk on täitmiseks : “ Lisage pabereid , mis asja selgitaksid . </s> <s> Vaatame läbi . </s> <s> Mulle tundub , et ... ” </s> </p>
<p> <s> “ Mõistlik mees , ” mõtlesin . </s> <s> Ongi jama , ema vara konfiskeeriti kui poja oma jne. </s> <s> Lisasin dokumente ja tausta - Narva poolt tulnud mees ju olnut ei tea . </s> <s> Kokku sai sõnum , et isa ja ema on oma paremad aastad pühendanud ka N linna arengu heaks . </s> <s> Edevusest lisasin koopia riigihoidja käskkirjast , millega emale annetati Kotkaristi raudrist - Eesti riigile ja rahvale osutatud teenete tunnustuseks . </s> </p>
<p> <s> Kõik nagu kaevu ! </s> <s> Aasta otsa mitte ühtegi sõnumit ega ka vastust kirjadele . </s> </p>
<p> <s> Härra Kiir , uus maanõunik , kes minema kihutatud Sikkeli välja vahetas , andis lisad tagasi . </s> <s> Need ei jõudnudki õigustatud subjekti kausta , need kõrvetasid ta näppe . </s> <s> Pool aastat Ämbliia , teine pool aastat tema sahtlis - kulaku atestaadid ! </s> <s> Vaeseke , kui palju kergem tal kohe hakkas , kui sellest sitast lahti sai . </s> </p>
<p> <s> Igaühe omand on puutumatu ja võrdselt kaitstud , pärimisõigus on tagatud , tuletasin võimureile korduvalt meelde kilde põhiseadusest . </s> <s> Aga tolleks ajaks oli konkreetne tegevusjuhis - aluste seadus - juba lakanud praktikas olemast . </s> </p>
<p> <s> Riigi juhtimiseta jäänud omandireformist oli järel vaid omavalitsuste omavoli , Eesti Vabariigi kahetsusväärsemaid ja sügavamaid ämbreid . </s> <s> Väga paljud Eesti tütred ja pojad said petetud ja alandatud . </s> <s> Kommunistid võtsid ja sageli reformikomisjonide aktiivsete liikmetena ka andsid tagasi . </s> <s> Teadagi , kuidas . </s> </p>
<p> <s> <hi rend="rasvane"> Mõni ikka teistest võrdsem </hi> </s> </p>
<p> <s> Tagajärjed on siin : paljaks röövitud vanaproua Tiesenhauseni kaasus , Kaasiku kaasus ... ja kõige lõpuks võimsa Isamaaliidu surm . </s> </p>
<p> <s> <hi rend="kaldkiri"> Pro patria ! </hi> </s> </p>
<p> <s> Kui paljud veel lähevad tema eest ? </s> <s> Liimile . </s> </p>
<p> <s> Pärast sõda ehitasin põlenud kodu saunaasemele uue sauna ja kõrvalhoone . </s> </p>
<p> <s> Elasin seal , käisin koolis , kuni püssimehed järele tulid . </s> <s> Kui mu ema Siberist tagasi jõudis , seisis uksepakul Bergi Laine ega lasknud teda sisse - tema oma tarre . </s> <s> Kui mina tagasi tulin , oli kärme mutike taas ees , aga juba sauna ostu-müügi leping näpus . </s> </p>
<p> <s> Siis trügis aeda teine “ omanik ” , kodanik Roela . </s> <s> Tema lõi kirve mu kuuriseina , tegi kõrvalhoonest materjalihunniku ja pani sealsamas “ juhuslikult ” lebanud elumaja vundamendile püsti endale kodu . </s> </p>
<p> <s> Justkui seenekesed jumala armust metsas : vundamendid , ehitusmaterjal , saun , kaev , puud-põõsad , tara platsi ümber - korja vaid põlle ! </s> </p>
<p> <s> Kolmas tulija Iide võttis osa rajatud aiast ja lõi putka peale . </s> </p>
<p> <s> “ 330 000 , võta ! ” pakub Iide pärija nüüd hütti “ soodsalt ” . </s> <s> Tegelikult minu kodukamarat . </s> </p>
<p> <s> Tee talle ära , saad mu hääle , et kindlalt sadulas püsida ! </s> <s> Kas nii käib see mäng ? </s> <s> Kas siin on see konks , miks omandid pole võrdselt kaitstud , miks mõni on võrdsem ? </s> </p>
<p> <s> Keeb pott , kestab sõprus . </s> <s> Kas nõnda ? </s> </p>
<p> <s> <hi rend="rasvane"> Pahausksele päriseks </hi> </s> </p>
<p> <s> Andke kohtusse ! </s> <s> Miks te kohtusse ei anna ? ! </s> <s> Kui pahauskne , siis kohtusse ! </s> <s> Miks ei anna ? </s> </p>
<p> <s> Glossolaalia ja demagoogia . </s> </p>
<p> <s> Juurat tundev linnaametnik Sid teab , mida räägib . </s> <s> Kohtusse võib ju anda , aga kuidas sa tõendad , kui isegi “ seenekesed ” pole selleks piisavalt tugevad argumendid ? </s> <s> Üks pealtnägija on rohkem väärt kui paljud , kes kuulnud . </s> <s> Pealtnägijaid aga pole , enam ei ole . </s> </p>
<p> <s> Asjaõigusseaduse § 95 ütleb küll , et omandaja on pahauskne , kui ta teadis või pidi teadma , et võõrandajal ei olnud õigust omandit üle anda ning et pahauskselt omandajalt võib asja igal ajal välja nõuda . </s> </p>
<p> <s> Justkui pilge ! </s> <s> Võib , aga ei saa . </s> <s> Sama paragrahvi esimene lõige teeb kõik klaariks : “ Isik , kes on asja üleandmisega omandanud heauskselt , <hi rend="rasvane"> on </hi> asja <hi rend="rasvane"> omanik </hi> asja oma valdusse saamise ajast <hi rend="rasvane"> ka siis , kui võõrandaja ei olnud õigustatud omandit üle andma </hi> . ” </s> </p>
<p> <s> Tolvan ! </s> <s> Saa aru , et <hi rend="rasvane"> üle anda </hi> võib , peaasi kui vargus õnnestub . </s> <s> Nii et laku sedasamust ! </s> <s> Ühe lausega peamine seadusest paigas . </s> <s> Tubli , Riigikogu ! </s> <s> Tubli , seadusetegija , kes sa oma lapse , nii nagu plaanis oligi , põhja lasid ! </s> </p>
<p> <s> Koer kah ei haugu . </s> <s> Juristid sebivad , kohtud arutavad palehigis , vanakesed loodavad . </s> <s> Mis vara tagastamise asjus Eestimaa <hi rend="rasvane"> tegelikult </hi> toimub , see pole ühegi riigimehe asi . </s> </p>
<p> <s> Pole kellegi mure , et vanu ja vaevatuid kohtust kohtusse talutatakse ning et nad ei jõua otsust ära oodata . </s> <s> Ega see pole tähtis rongaemaprotsess , mis kohe ette tuleb ja kiire lõpu leiab . </s> <s> Aastagi on neil puhkudel palju , aga meil läheb tegelikult lihtne asi kohtus nii segaseks , et ei piisa kümnestki . </s> </p>
<p> <s> Kord majja ! </s> <s> Kord tuleb oma loomulikul moel . </s> <s> Viimased , kes kommunistidele ja roosale Riigikogule jalgu jäid , on minekul . </s> <s> Muld korraldab kõik . </s> <s> Tülikaid inimesi enam ei ole , keegi tagajalgadele ei karga , erimeelsusi pole , üldrahvalikule kokkuleppele kirjutatakse alla . </s> </p>
<p> <s> Ma olin üks nooremaid metsavendi - nurka aetuna muud teed ei jäetud . </s> <s> Peale oma pika ja “ huvitava ” laagritee pole suurt midagi meenutada . </s> <s> Pooleldi elamata elu on rõõmudest kasin . </s> <s> Viimased toimetused on käsil . </s> <s> On jäänud veel oma kodu surmaotsusele alla kirjutada . </s> <s> Ise peab kirjutama , et oled ta nõus tapma . </s> <s> Kui seda tähtajaks ei tee , ei saa sedagi , mida nemad hüvituseks määrasid . </s> </p>
<p> <s> Kümme aastat polnud kiiret . </s> <s> Asi laagerdus ja läks “ paremaks ” . </s> <s> Seadused aina murenesid ja kohtukull muutis meelt - kitsevilla pärast nüüd kaebama ! </s> <s> Kõik on sujunud ja mis siis enam muud kui tuli torusse - pane käsi alla , saab kaelast ära ! </s> </p>
<p> <s> Ent kui ma siiski tahaksin hammast proovida heausksuse peal ? </s> <s> Seadus ju veel lubab . </s> <s> Võid iga kell kodu võõrast valdusest välja nõuda . </s> <s> Kuidas seda siis enam teha , kui oled oma kalli juba surmanud ? </s> </p>
<p> * * * </p>
<p> <s> Alles kodust ilma olles mõistame kaotatu väärtust ja ülekohtu suurust . </s> <s> Olgu või maadligi madal - kodul pole hinda , seda pole võimalik mitte millegagi kinni maksta . </s> </p>
<p> <s> Kuulete , krabajad võimurid , mitte millegagi . </s> </p>
<p> <s> <hi rend="rasvane"> Enno Luik </hi> </s> </p></div3>
          <div3 type="artikkel"><head> Märtsimälestused juunis </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Küüditajate üle peetav kohtuprotsess jätkub sügisel </hi> </s> </p>
<p> <s> L oodame , et kohtuprotsess jätkub . </s> <s> Me ei taha neid ätikesi kinni panna . </s> <s> Me tahame nende teod praeguse põlvkonna teadvusse viia . </s> </p>
<p> <s> Süüdistatavate jutust jäi istungil mulje , et nad olid küüditamise protsessis imeväikesed , lausa märkamatud mutrikesed , kes täitsid kõrgemalt saabunud käsku . </s> </p>
<p> <s> Üks süüpingis istujaist jutustas : “ Vedasime autodega laiali küüditatavate nimekirju . </s> <s> Mina istusin autos , keegi külainimestest mind näha ei võinud , sest oli pime öö . </s> <s> Minu auto juurde tulid vallamajast eestlased , andsin lehepakid neile üle , sõitsime edasi . ” </s> </p>
<p> <s> Tõepoolest , ka hallipäised kannatanud , kes küüditamise ajal alles lapsed olid , polnud süüpingis istuvaid mehi näinud . </s> <s> Nemad nägid küüditamise aegu vaid oma küla inimesi ja noorukesi sõdureid . </s> </p>
<p> <s> Paljud küüditatutest ei saa siiamaani aru , et suured bossid istusidki tookord varjus , peredes tegid räpast “ priboi ” -tööd külameestest “ tankistid ” . </s> </p>
<p> <s> Priboi - eesti keeles murdlaine - oli küüditamise aktsiooni koondnimi Saaremaal . </s> <s> Pärast olevat Abrukal tehtud kolhoosi nimi olnud Murdlaine . </s> <s> Abrukalt ei saadud inimesi viia , oli jää lagunemise aeg . </s> </p>
<p> <s> <hi rend="rasvane"> Mosaiikpilt ülekohtust </hi> </s> </p>
<p> <s> Kohtupäevade algus oli segane just kannatanuile . </s> <s> Ei teatud kohtukorda . </s> <s> Ei oldud päris kohtuga kokku puututud . </s> <s> Kardeti , et kui räägid , kes teab , mis sinuga jälle tehakse . </s> <s> Aga kannatanuid oli palju . </s> </p>
<p> <s> Neljasajale saarelt pärit inimesele oli kohtukutse saadetud . </s> <s> Esimesel päeval oli kohal kindlasti üle kahesaja . </s> <s> Paljud ei tulnud mandrilt pika tee ja viletsa tervise pärast . </s> </p>
<p> <s> Siis tuli päev , mil kannatanud kutsuti ükshaaval mikrofoni rääkima oma mälestusi 25. märtsist 1949. </s> </p>
<p> <s> Tuli habras armas naine laua juurde . </s> <s> Esimeste lausete ajal hakkas tasakesi nutma . </s> </p>
<p> <s> “ Kui püssimehed meid autosse sundisid , nutsime emaga mõlemad . </s> <s> Me ei võtnud midagi kaasa , arvasime , et lastakse siinsamas metsas meid maha ... </s> </p>
<p> <s> Keila rahvamajja olid meie kandi inimesed kokku toodud . </s> <s> Kõik olid naised ja lapsed . </s> <s> Keegi leidis saalist klaveri , hakkas mängima . </s> <s> Terve saalitäis naisi laulis : “ Jumal , sul ligemal ihkab mu vaim ! ” </s> <s> Teised ka arvasid mahalaskmist . ” </s> </p>
<p> <s> Mees , kes oli 1949. aastal kaheksa-aastane , rääkis : “ Mis meie toas toimus , ma ei tea . </s> <s> Mulle oli suur uudis , et auto seisis õuel . </s> <s> Naabripoiss tuli ka ning me aina ronisime autole ja maha - millal ometi sõita saaks ! ” </s> </p>
<p> <s> Lapsena viidud naine pajatas : “ Olin peres kõige väiksem . </s> <s> Algul mind öösel ei äratatud . </s> <s> Kui siiski ärkasin ja teise tuppa läksin , lamas mu ema seal põrandal . </s> <s> Talle anti vett , tõsteti voodisse . </s> </p>
<p> <s> Kui Siberis suuremaks olin kasvanud , sain teada , et ema oli sel hommikul viimisest teada saades minestanud . </s> <s> Ta toibutati üles ja viidi ikkagi . </s> <s> Arvati , et naine teeb vigurit . ” </s> </p>
<p> <s> Mees Lääne-Saaremaalt : “ Meie tulime hobusevankril linnast . </s> <s> Viisime ema haiglasse , ta murdis jalaluu . </s> <s> Teel saime teada , et meid tahetakse Siberisse viia . </s> <s> Me ei läinud koju , keerasime teise külaperesse . </s> </p>
<p> <s> Päeval aga tuli sinna kaks vanainimest , kes rääkisid , et neidki viidud ära laevale , aga siis nad said lahti . </s> <s> Laev läinud sadamast juba välja , me võivat koju minna . </s> </p>
<p> <s> Kui koju jõudsime , tuldi meile ja meie suurele lasteperele järele . </s> <s> Vanad saadeti peibutamiseks . </s> <s> Nad lasti lahti , sest Siber vajas meiesuguseid noori töötegijaid . ” </s> </p>
<p> <s> Mitukümmend korda võis nende kahe istungipäeva jooksul kuulda ühetaolisest situatsioonist : tuttav külainimene palus perel öösel ukse avada , et tuleb passikontroll . </s> <s> Just tuttav pidi olema , et ruttu ja kindlalt sisse saada . </s> </p>
<p> <s> Siis aga valgusid majja täägistatud püssidega sõdurid . </s> <s> Loeti ette paber , mis teatas , et üks pere liige on kas bandiidi abistaja , natsionalist või välismaale põgenenud , seega kodumaa reetur . </s> <s> Selle eest viiakse teised pereliikmed “ kodumaa ” kaugematesse rajoonidesse igaveseks . </s> </p>
<p> <s> Täägid sõdurite püsside otsas olid naiste-laste hirmutamiseks . </s> </p>
<p> <s> Kuulasin ja vaatasin seda kaua kestnud kohut . </s> <s> Küüditatud rahvas oli aru saama hakanud , et vaprad kohtunikest naisterahvad tahavad neile head . </s> <s> Mitme kannatanu kehahoiak oli sirgemaks läinud - eneseväärikus tõusis . </s> </p>
<p> <s> Kui kaitsja Moskvast tahtis oma teadmistega rahvusvahelisest õigusest meie protsessi nurjata , läks saalis suureks kisaks . </s> <s> Hirmunud tõlk tuli koridori - ei tohi omakohut kasutada . </s> <s> Üks kannatanu oli kaitsja näo ees sõrme viibutanud . </s> </p>
<p> <s> Lõpuks oli meist saalis saanud üks suur pere . </s> <s> Mulle kangesti tuttav “ poiss ” , nüüd hallide hõredate lokkidega vanamees rääkis : “ Neljandasse klassi pidime oma kodukülast kaugemale minema . </s> <s> Olin just haigusest paranenud , paljukest ma suutsin seljas kooli internaadi söögiks kartuleid tassida . </s> <s> 15 km oli minna . </s> </p>
<p> <s> Seal külapood võttis lastelt vastu sirgeks taotud naelu 1 kopikas tükk . </s> <s> Leivapäts maksis 3 rubla . </s> <s> Kahe peale saime naelte tegemise eest pätsi leiba . ” </s> </p>
<p> <s> <hi rend="rasvane"> Siberis sai naljagi </hi> </s> </p>
<p> <s> Istungi vaheaegadel kogunesid kunagised küüditatud lapsed puntidesse , tuletasid meelde naljakaid seiku oma elust . </s> <s> Näiteks : </s> </p>
<p> <s> “ Olin Siberis koos meie küla purupunastega . </s> <s> Mis , te ei usu ? </s> <s> Meil oli külas agar kommude kummardaja aktivist . </s> <s> Tal oli ohmu naine . </s> <s> Tuli kolhoosist rääkima üks parteilane , aga aktivist oli haige , ei saanud koosolekule minna . </s> <s> Saatis eide . </s> </p>
<p> <s> Parteilane rääkis tundmatuid sõnu : ühismajapidamine ja MTJ ja ... </s> <s> Eit tõmmanud rätiku lõua all tugevamalt sõlme , tõusnud ja ütelnud : “ Sa võid persse minna oma jutuga . ” </s> </p>
<p> <s> Ja 25ndal viidigi aktivist koos oma ohmukesega Siberisse . ” </s> </p>
<p> <s> Kohtus tuli välja , et Saaremaalt plaaniti alguses vähem inimesi viia , kuid plaani täitmiseks viidi neid lõpuks juba valimatult laevale . </s> <s> Üks süüalune tunnistas , et ta oli laeval nimesid kirja panemas . </s> <s> Järelikult püssimehed kamandasid suvalises õues rahva autole ja alles laevas küsiti nimesid . </s> </p>
<p> <s> Et sedaviisi ei juhtuks , peaks rahvas oskama ka püssimehe ees enda eest seista . </s> <s> Olgem jonnakad , olgem julged ! </s> <s> Meie kodu on suurte riikide vahel , aga me peame püsima jääma ! </s> </p>
<p> <s> <hi rend="rasvane"> Maire Metsaäär </hi> </s> </p>
<p> <s> Läinud aasta novembris algas Kuressaares Eesti ajaloo suurim kohtuprotsess küüditamises osalenute üle . </s> <s> Kui kohus tookord protsessi katkestas , siis lepiti kokku , et edasi arutatakse asja jaanuaris . </s> </p>
<p> <s> Jaanuaris polnud aga võimalik jätkata , sest üks kohtualustest , 82aastane Pjotr Kislõi oli haigestunud . </s> <s> Otsustati jätkata mais . </s> <s> Mais selgus aga , et kohtualustest on haigeks jäänud 79aastane Albert Kolga ja 81aastane Viktor Martson . </s> <s> Mõlemat on tabanud infarkt . </s> </p>
<p> <s> Kohus jätkub septembris . </s> <s> Kui haigestunud mehed sügiseks ei parane , tuleb nende kriminaalasjad teiste omast eraldada . </s> </p>
<p> <s> Mullu novembris eraldati üldmenetlusest Vladimir Kase , Heino Lausi ja Rudolf Sisaski kriminaalasjad . </s> <s> Kohtuarstlik ekspertiis peab näitama , kas nende üle on veel võimalik kohut mõista . </s> <s> Tervise poolest on võimelised vastust andma Stepan Nikejev , August Kolk ja Pjotr Kislõi . </s> </p></div3>
          <div3 type="artikkel"><head> “ Ano ” on tšehhi keeles “ jah ” </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Tšehhid hääletavad Euroopa Liiduga ühinemise üle 13.-14. juunil </hi> </s> </p>
<p> <s> Prahas Vltava jõe kaldal kõrguv Letna mägi on kandnud erinevate iidolite monumente . </s> <s> Siit vaatas kunagi Tšehhoslovakkia pealinna peale alla tohutu Jossif Stalini skulptuur . </s> <s> Kui koos Staliniga kadus ka tema kuju , jäi monumendi alus alles ning Michael Jacksoni Praha kontserdi ajal püstitati samasse kohta Jacksoni kuju - tõsi küll , ajutine . </s> </p>
<p> <s> 1960. aastatest kõigub Letna mäel edasi-tagasi maailmanäituse ajast pärit hiiglaslik metronoom , mille alla ilmusid umbes kuu aega tagasi kaks eri värvi lipukest . </s> <s> Kui metronoomi hiigelpendel kaldub paremale , osutab see punasele lipule kirjaga “ Ne ” ( tšehhi keeles “ ei ” ) , kui kõigub tagasi vasakule , osutab sinisele Euroopa Liidu embleemiga varustatud lipukesele , mis ütleb “ Ano ” ( “ jah ” ) . </s> </p>
<p> <s> Suure tõenäosusega hääletavad tšehhid euroliidu poolt , eri arvamusküsitluste kohaselt on pooldaval seisukohal 55-78% hääletajatest . </s> <s> Kihlveokontorites , kus euroreferendumi tulemusele panuseid saab teha , on oma raha referendumi positiivsele resultaadile panustanud koguni umbes 99,9% mänguritest . </s> </p>
<p> <s> <hi rend="rasvane"> Kampaania kriitikatule all </hi> </s> </p>
<p> <s> Tšehhi poliitikaringkondade suhtumine Euroopa Liitu on üsnagi mitmetahuline . </s> <s> Mõjukamatest parteidest ainsana on otsesõnu liitumise vastu suuruselt kolmas parlamendierakond Tšehhi ja Moraavia Kommunistlik Partei . </s> <s> Kommunistid on lubanud oma esindajate kaudu ise hääletustulemused üle kontrollida , kuna nende väitel võivad võimud üritada andmeid võltsida . </s> <s> Selle kinnituseks toovad kommunistid kahtlase juhtumi Slovakkia referendumilt , kus ühes külas hüppas osalusprotsent väga lühikese ajaga enne jaoskondade sulgemist 10%-lt 90ni . </s> </p>
<p> <s> Samas teatas kommunistliku partei aseesimees Jiri Dolejs , et tema kavatseb hääletada liitumise poolt ning soovitab igaühel otsustada oma parema äranägemise järgi . </s> </p>
<p> <s> Kindlalt on liitumise poolt valitsuskoalitsiooni kuuluvad sotsiaaldemokraadid , kristlikud demokraadid ja Vabaduse Liit , kuigi viimastegi seas on mõned üksikud poliitikud teatanud oma kahtlustest . </s> </p>
<p> <s> Päris huvitav on aga Tšehhi presidendi Vaclav Klausi ja tema erakonna - valitsusega opositsioonis oleva Kodanike Demokraatia ehk ODSi positsioon . </s> <s> Kui endine president Vaclav Havel oli nii Euroopa Liidu poolt , kui üldse olla saab , siis tema järglane ja nimekaim Klaus räägib pisut teist juttu . </s> </p>
<p> <s> Klaus on oma sõnul samuti liitumise poolt , kuid pöörab esimesel võimalusel jutu sellele , et põhiküsimus on mitte kas , vaid millise Euroopa Liiduga ühineda . </s> <s> Praegune president rõhutab , et tšehhid peaksid ELi tuleviku suhtes rohkem sõna sekka ütlema ega tohi olla rahul praeguse liikumisega Euroopa konföderatsiooni suunas . </s> </p>
<p> <s> Kui Klausi pressiesindajalt otsesõnu küsiti , kas president soovitab kodanikel hääletada ELi poolt või vastu , siis vastas ta , et president soovitab igaühel hankida nii palju informatsiooni kui võimalik . </s> </p>
<p> <s> Viimasel ajal on ODS-lased hakanud asja segasemaks ajama nõudmisega , et järgmise aasta mais korraldataks uus referendum Euroopa Liidu konstitutsiooni üle , mida partei liidrid on kritiseerinud liigse föderalismi pärast . </s> <s> Kuna Euroopa konstitutsiooni peavad ratifitseerima kõik liikmesriigid , tekitaks selle tagasilükkamine Tšehhi rahvahääletusel tõsiseid probleeme . </s> <s> ODSi liidrite kinnitusel tähendaks see aga lihtsalt , et Tšehhi Vabariik on ELi liige , ilma et seal kehtiks Euroopa konstitutsioon . </s> </p>
<p> <s> Valitsuspoliitikud näevad presidendi partei retoorika taga vaid soovi õõnestada koalitsiooni positsioone ning lõigata ideoloogilist profiiti tulevikus , kui rahvas peaks tekkima uue Euroopa suhtes rahulolematus . </s> </p>
<p> <s> Omaette vastuoluline teema on valitsuse käivitatud propagandakampaania “ Ano ” , mis on pidanud vastu võtma palju kriitikanooli . </s> <s> Väga halvustavalt on selle suhtes sõna võtnud ka president Klaus , kes nimetas kampaaniat ebaprofessionaalseks ja naiivseks . </s> <s> Presidendi arvates annab kehv kampaania pigem soovitule vastupidise efekti . </s> <s> “ Ma ei suuda kujutleda , et keegi seda tõsiselt võtaks , ” oli Klausi hävitav hinnang . </s> <s> Tema pressiesindaja sõnul oodanuks president valitsuselt rohkem informatsiooni , mitte lihtsalt propagandat . </s> </p>
<p> <s> <hi rend="rasvane"> Vera õmbleb lippe </hi> </s> </p>
<p> <s> Nii tihedad , kui poliitikute tööpäevad euroreferendumi lähenedes ongi , on ehk siiski veel keegi , kelle viimaste nädalate töökoormuse kasvu võiks riigimeeste omaga võrrelda . </s> <s> See on Põhja-Moraavia linnakeses elav 53aastane õmbleja Vera Mikulova , kes teenib leiba lippude valmistamisega . </s> </p>
<p> <s> Viimase kahe nädala sees on tema nõela alt tulnud üle 200 Euroopa Liidu lipu ja veelgi rohkem Tšehhi omi . </s> <s> Euroliidu täheringiga plagusid on aktiivselt tellima asunud omavalitsused , linnad , ettevõtted ja ka üksikisikud . </s> <s> Hotellid andsid oma tellimused sisse juba pool aastat tagasi ning on soovitu enamjaolt juba kätte saanud . </s> </p>
<p> <s> Mida teha lippudega siis , kui tšehhid peaksid referendumil “ ne ” ütlema , üldiselt ei küsita . </s> <s> Kõik teavad , et suure tõenäosusega on vastus ikkagi “ ano ” . </s> </p>
<p> <s> <hi rend="rasvane"> Mart Linnart , Praha </hi> </s> </p></div3>
          <div3 type="artikkel"><head> Poolakad tegid kiretu valiku </head>
<p> <s> <hi rend="kaldkiri"> 11.06.2003 <bibl> <author> Erika Klaats </author> </bibl> </hi> </s> </p>
<p> <s> <hi rend="rasvane"> Erika Klaats Tallinn-Varssavi-Legionowo </hi> </s> </p>
<p> <s> <hi rend="rasvane"> Möödunud laupäeval ja pühapäeval Poolas toimunud euroreferendumi hääletamine sarnanes kiretu pruudi vastu tahtmist öeldud jah-sõnaga </hi> </s> </p>
<p> <s> Kui rahva leige suhtumine euroreferendumisse välja arvata , olid Poolas , vähemalt Varssavis ja pealinna lähistel , möödunud nädalal väga palavad päevad . </s> <s> Ligi 30kraadine kuumus püsis kuni nädala lõpuni . </s> </p>
<p> <s> “ Ei taha tegelikult euroliitu , ” tunnistab Jolanta Polach päev enne referendumit . </s> </p>
<p> <s> <hi rend="rasvane"> Polegi nii halvasti </hi> </s> </p>
<p> <s> Miks ? </s> </p>
<p> <s> “ Ei taha , ja kõik ! </s> <s> Mida te tahate ühest talunikust , kellel on vaid kaks lehma ja natuke maad ? </s> <s> Kuidas ma saan euroliidus hakkama ? </s> <s> Võibolla kaotan selle vähesegi , mis mul praegu on . </s> <s> Ega ma rumal ole , et hääletan sellise asja poolt . ” </s> </p>
<p> <s> See 62aastane naine elab mõnikümmend kilomeetrit pealinnast Gdanski poole . </s> <s> Legionowos . </s> </p>
<p> <s> Polachite majapidamine igatahes kehva muljet ei jäta . </s> <s> Tuleb välja , et oma paari lehma talitab pereema Jolanta pigem harjumusest . </s> <s> “ Teenin naabritele piima müügist pisut lisa . </s> <s> Aga kui mina enam ei jaksa lehma pidada , siis meie majapidamisest see ka välja roogitakse . ” </s> </p>
<p> <s> Tema kaks täiskasvanud tütart ja poeg elavad praegu veel oma peredega vanemate majas . </s> <s> Õige pea on selle taga valmis saamas vanema tütre elamine , poeg plaanib oma pere jaoks aga vanemate majale kolmanda korruse peale ehitada . </s> </p>
<p> <s> Tegelikult on Polachite põhiline sissetulekuallikas hoopis puust aiamööbli valmistamine . </s> <s> Kõik nad on seotud selle äriga . </s> </p>
<p> <s> “ Mina ei ole kindel , et saaksin siis tööd , kui euroliidus oleme . </s> </p>
<p> <s> Kas teie olete selles nii kindel ? </s> <s> Kui palju on praegu euroliidus töötuid ? ” läheb Jolanta põlema . </s> <s> “ Paavst Johannes Paulus ütles hiljuti , et euroliit on nagu üks suur pere , kuhu peaks kuuluma ka Poola . </s> <s> Suures peres on kombeks , et tugevamad aitavad nõrgemaid . </s> <s> Aga mina ei usu , et euroliidus see just nii on . ” </s> </p>
<p> <s> Legionowo peatänava äärde on üles löödud Coca-Cola vabaõhukohvik . </s> <s> Nagu neid meil Eesti väikelinnadeski näha - mõned pikad lauad ja pingid firmamärgiga päikesevarjude all . </s> </p>
<p> <s> Leti taga müüvad paar näitsikut õlut ja mahla , Marlboro suitsu , mitut sorti snäkki . </s> <s> Mängib vali ingliskeelne muusika . </s> </p>
<p> <s> <hi rend="rasvane"> Sooja mahla ja külma õlut </hi> </s> </p>
<p> <s> Ilm on palav . </s> <s> Mahlapudelid seisavad päikese käes , ainult õlle saab külmalt kätte . </s> <s> Uurin , miks ei võiks müüja mahla sisse jääd panna . </s> <s> Asi jääb selle taha , et müüjad oskavad ainult poola keelt . </s> </p>
<p> <s> Mis parata , tuleb leppida külma pivoga , 3 zlotti poole liitri eest . </s> <s> ( 1 zlott = 3,5 krooni . ) </s> </p>
<p> <s> Reede keskpäeval külma õlle kannu taga lällavad kohalikud noorsandid ei tea laupäeval toimuvast euroreferendumist suurt midagi . </s> </p>
<p> <s> Koeraga jalutav vanem mees on aga nõus selgitama , miks tema euroliidu poolt ei hääleta . </s> <s> “ Seal ei väärtustata peret nii , nagu seda Poolas tänu katoliiklusele tehakse . </s> <s> Mujal suhtutakse liiga vabalt homodesse , lubatakse neil isegi lapsi koos kasvatada . </s> <s> Aga mis pere see niisugune on ? ” </s> </p>
<p> <s> <hi rend="rasvane"> Alati keskmisest vähem </hi> </s> </p>
<p> <s> Katarzyna Osinska on tegelikult esimene , kellega möödunud neljapäeval Poolasse jõudnuna jutule saan . </s> <s> Lennujaama oma Peterburist saabunud sõbrannale vastu tulnud umbes 50aastane Katarzyna töötab Poola teaduste akadeemia slaavi instituudis . </s> <s> Ta on teadur - teat-roloog . </s> </p>
<p> <s> Osinska meelest on euroliidu vastaste suurim probleem selles , et nad ei teagi eriti midagi euroliidust . </s> <s> Et muu Euroopa on religiooni suhtes pisut liberaalsem kui Poola , ei tähenda tema arvates veel , et religioon poleks ka Euroopas tähtis . </s> <s> “ Poolat ongi euroliitu selleks vaja , et viiksime sinna kaasa oma mõttelaadi ja suhtumise kirikusse ja peresse , ” usub Osinska . </s> </p>
<p> <s> <hi rend="rasvane"> Ei ole vaesed ega rikkad </hi> </s> </p>
<p> <s> “ Mäletate , kuidas oli sotsialismi ajal ? ” küsib ta . </s> <s> “ Ka siis olid paljud religiooni ja kiriku vastu , aga Poola pidas kinni oma tõekspidamistest . </s> <s> Pere toetub armastusele , mitte poliitikute ilusatele sõnadele . </s> <s> Perekond säilib sõltumata poliitiliste jõudude võimuvõitlusest . ” </s> </p>
<p> <s> Tundub , et paljud samastavad Poolas vaidlusi euroliidu poolt või vastu just võitlusega kiriku ja riigi vahel . </s> </p>
<p> <s> Sellist võitlust Osinska meelest tegelikult ei toimu . </s> <s> Ja keegi ei võta poolakatelt euroliidus ära nende usku ja religioosseid tõekspidamisi . </s> </p>
<p> <s> Tema arvates peaksid poolakad rohkem vanemaid inimesi kuulama , sest nemad on elu näinud vägagi erineva kandi pealt . </s> <s> Nad on üle elanud nii palju ühiskondlikke muudatusi , neid on nii palju petetud . </s> <s> See on lisanud elutarkust . </s> <s> Noored ei tea aga elust veel midagi . </s> </p>
<p> <s> Osinska leiab , et tegelikult oleks referendumi küsimus pidanud olema sõnastatud teisiti , näiteks : kas oled Euroopa föderatsiooni poolt ? </s> </p>
<p> <s> Statistika järgi elab 58% poolakaid vaesuse piiril , üle 4 miljoni inimese on vaesed . </s> <s> Viie aasta taguse ajaga võrreldes on see arv kahekordistunud . </s> </p>
<p> <s> Osinska elab mehe ja täiskasvanud tütrega 60ruutmeetrises kolmetoalises korteris üsna Varssavi kesklinnas . </s> <s> “ Maksame selle eest 800 zlotti kuus . ” </s> </p>
<p> <s> Katarzyna annab põhitööle lisaks ka inglise keele eratunde . </s> <s> Kolme peale kokku teenivad nad 5000 zlotti kuus . </s> <s> “ Vaesed me ei ole , aga pole ka midagi suurt endale lubada saanud . </s> <s> Autot näiteks , ” ütleb Katarzyna . </s> </p>
<p> <s> Rikkal poolakal polegi tema meelest euroliitu vaja , sest rikkal on niigi elu hea . </s> <s> Kellel on raha ja võimalused , need töötavad juba praegu jõukamates Euroopa riikides , nende lapsed õpivad sealsetes parimates koolides . </s> </p>
<p> <s> “ Kõige raskem olukord tekib just vaesemal rahval , eriti maainimesel , kes peab maad harides ennast ja oma peret toitma . ” </s> </p>
<p> <s> <hi rend="rasvane"> Sureme nälga ! </hi> </s> </p>
<p> <s> Vähe räägitakse Osinska meelest rahvale sellest , kui palju Poola esialgu pärast ELiga ühinemist kaotab . </s> </p>
<p> <s> Näiteks tollipiiride ümberkorraldamine nõuab suuri kulutusi . </s> </p>
<p> <s> Piirid riikidega , kellega Poola on kaubelnud , jäävad küll alles , kuid ümber tuleb korraldada rahaasjad . </s> </p>
<p> <s> “ Me läheme hääletama , kuid ei teagi täpselt , milline see euroliidus Poola hakkab välja nägema . </s> <s> Mulle tundub , et rahvas ei lähe hääletama ning otsuse langetavad lõpuks siiski poliitikud . ” </s> </p>
<p> <s> Poolas on viimasel ajal rahva hulgas levitatud ultrapatriootilisi infolehti , kus hoiatatakse , et euroliitu astudes sundlikvideeritakse kõik põllumajandusettevõtted . </s> <s> Kõik pudulojused loetakse üle ja pannakse kirja . </s> </p>
<p> <s> <hi rend="rasvane"> Talumeest ootab ELis näljasurm </hi> </s> </p>
<p> <s> Osinska usub , et kui rahvas ütleb “ jah ” , siis vähemalt esialgu majandusolukord küll halveneb . </s> <s> Aga ega ei tohikski ainult kasu peal väljas olla . </s> <s> Sest liikmeks olemine tähendab , et edaspidi tuleb koos teistega kõvasti tööd teha . </s> <s> Turu suhtes aga peab kokku leppima . </s> </p>
<p> <s> “ Kuidas me kohaneme ja kasutame uusi võimalusi , sõltub meist endist . </s> <s> Keegi ei saa meile midagi lubada . </s> <s> Euroliit kosib meid praegu justkui pruuti kõigi tema vigade ja pahedega - kõrge korruptsiooni ja madala töökultuuriga . </s> <s> Küsimus on selles , kas me peame ka õppima . </s> <s> Kas vajame neid teadmisi ja oskusi , mis on tugevatel Euroopa riikidel ? ” </s> </p>
<p> <s> Katarzyna Osinska soovitab euroliidu vastastel küsida Poola ettevõtjatelt , kes teevad koostööd välisfirmadega , kas nad tahaksid sellest loobuda . </s> <s> Ja kas Poola omavalitsused tahaksid loobuda regionaalarenguks ette nähtud toetustest ? </s> </p></div3>
          <div3 type="artikkel"><head> Külma mõjud aias ja põllul </head>
<p> <s> <hi rend="kaldkiri"> 11.06.2003 <bibl> <author> Rein Raudvere </author> </bibl> </hi> </s> </p>
<p> <s> <hi rend="rasvane"> Kodumaine ploom ja kirss läheb tänavu hinda </hi> </s> </p>
<p> <s> Räpina aianduskooli õpetaja Jaan Kivistiku sõnul on puuviljakasvatajail tänavu vähe saaki loota . </s> <s> Vähemalt Lõuna-Eestis . </s> <s> Kes kodumaist puuvilja osta ihkab , sel läheb see mullusest kindlasti hulga kallimaks . </s> </p>
<p> <s> <hi rend="rasvane"> Külm näpistas pähklipuidki </hi> </s> </p>
<p> <s> “ Luuviljaliste saak jääb tänavu tulemata , mõned üksikud õied olid vaid kõige külmakindlamatel sortidel , ” räägib Kivistik . </s> <s> Peaaegu üldse pole õisi ka pirnipuudel . </s> </p>
<p> <s> Kivistiku sõnul võis seda ette arvata . </s> <s> Kui temperatuur langeb alla -30° , saavad külmaõrnad kultuurid kannatada , Räpinas mõõdeti aga -36° . </s> <s> “ Isegi sarapuud on metsas kõvasti kahjustunud . </s> <s> Nad küll lehtivad tagantjärele , aga ega pähklitki tänavu tule . ” </s> </p>
<p> <s> Õunapuud on külmale vastupidavamad , aga nemadki õitsesid tagasihoidlikult . </s> <s> Ainult nendes aedades , mis eelmisel aastal puhkasid , oli õisi üsna kenasti . </s> </p>
<p> <s> Kivistiku üllatuseks on Räpina kandis punane sõstar päris tühi . </s> </p>
<p> <s> “ Sõstar on üldiselt külmakindel , talle ei tohtinuks külm liiga teha , ” arutleb ta . </s> <s> Põhjust pole Kivistikul olnud mahti veel uurida . </s> </p>
<p> <s> Seevastu must sõstar oli ilusasti õites , küll aga teeb tänavu palju halba sõstrarooste . </s> <s> Roostelaike on nii lehtedel kui viljadel . </s> </p>
<p> <s> Mullusest napimaks jääb maasikasaak . </s> <s> “ Praegu nad küll õitsevad korralikult , aga õisi on tavalisest vähem . ” </s> </p>
<p> <s> Kivistiku kinnitusel võib külmavõetud puudega veel imet juhtuda ja mõned raagus oksad lehtegi minna . </s> <s> Seepärast ei tasu kuivanud okste väljalõikamisega kiirustada . </s> <s> Lõikama tasuks hakata alles pärast jaanipäeva . </s> </p>
<p> <s> Aednikest palju rõõmsamad pole ka teraviljakasvatajad . </s> <s> Paljud pidid osa taliviljapõlde ümber kündma . </s> </p>
<p> <s> Jõgeva Sordiaretuse Instituudi agrometeoroloog-eksperdi Laine Kepparti andmeil hakkab talivili pead looma Jõgeval tavaliselt 2. juunil . </s> </p>
<p> <s> <hi rend="rasvane"> Ilus oder </hi> </s> </p>
<p> <s> Läinud pühapäeval vaatluspõllul käies tuli tõdeda , et rukis oli madalamates kohtades arengus maha jäänud , pea loomine polnud veel massiline . </s> <s> Ometi on taimedel efektiivset soojust tänavu tavalisest isegi natuke rohkem olnud , ka mai keskmine õhutemperatuur tuli peaaegu kraad tavalisest soojem . </s> <s> Arengut pärssis talvine sügav külmumine . </s> </p>
<p> <s> Rukki kõrgus oli ebaühtlane , kohati meetri ligi , kohati vaid üle põlve . </s> <s> Nisu oli veelgi kehvemas seisus , palju hõrenenud , madalamates kohtades lausa hävinud . </s> </p>
<p> <s> “ Seevastu on Jõgeva ümbruses oder kenasti võrsunud ja põllud näevad head välja , ” räägib Keppart . </s> <s> Odral on praegu kaks-kolm võrset ja tekkinud lisajuured . </s> <s> Ka on niiskust jätkunud . </s> </p></div3>
          <div3 type="artikkel"><head> Ilusaim punane lehm on musta karva Õisu </head>
<p> <s> <hi rend="kaldkiri"> 11.06.2003 <bibl> <author> Sirje Pärismaa </author> </bibl> </hi> </s> </p>
<p> <s> Eelmisel reedel oli Ülenurmes põllumajandusmuuseumi areenil eesti punase karja vissikonkurss . </s> </p>
<p> <s> Nagu iludusvõistlustel ikka , tuli kandidaatidel teha pealtvaatajate ja kohtuniku ees mitu jalutusringi . </s> <s> Enamik tuli ülesandega pirtsutamata ja areenile jälgi jätmata toime . </s> <s> Kolmetunnise võistluse järel pääsesid 67 osavõtjast finaali vanusegruppide parimad : Viisi , Lenna , Täpsi ( kõik Tartu Agrost ) , Tiibik ( Lea Puuri talu ) , Urbake , Urba ( Sallasto OÜ ) , Õisu ( OÜ Kõpu PM ) ja Marga ( Heimtali HK OÜ ) . </s> <s> Vissi tiitli , ümber kere võitjalindi ja sarvede vahele kauni lillepärja sai Õisu ( sündinud 1998 , isa Ralla , emaisa Vord ) . </s> <s> Reserv-Vissiks sai Urba . </s> </p>
<p> <s> Peakohtunik oli suurema objektiivsuse tagamiseks esmakordselt välismaalane : Saksamaa angleri veiste ühistu välimikuhindamise peaspetsialist Claus-Peter Fordsen . </s> <s> Ta kiitis Eesti lehmi ja ütles , et võitjad lööksid läbi ka maailma suurvõistlustel . </s> <s> “ Tulin hindama punaseid lehmi , aga parimaks valisin mustakarvalise , ” märkis Fordsen ja ulatas Õisu saatjale OÜst Kõpu PM Saksamaa lehma mudeli . </s> <s> Ristamise tulemusel on meie punased lehmad hakanud tasapisi värvi muutma . </s> </p>
<p> <s> 67 võistelnust 16 olid Tartu Agro lehmad , 14 OÜst Kõpu PM , 10 Sallasto OÜst . </s> <s> Vissi tiitlit oli taotlema tulnud ka paar aastat järjest kõige kaunimaks valitud Roosi tütar Rebeca ( Tartu Agro ) . </s> <s> Kuid mitte just laitmatute liigeste pärast langes kaunis lehmaneiu konkurentsist välja . </s> </p>
<p> <s> Eesti tõuloomakasvatajate liidu presidendi prof Olev Saveli hinnangul oli üldpilt väga hea . </s> <s> “ Näha oli ka suurema raamiga lehmi , ” sõnas Saveli . </s> <s> “ Noorte lehmade rühmas on udarad paremaks läinud , holsteini tõul on udara kuju paranenud . </s> <s> Üha enam tuleb juurde kirjut värvi loomi . </s> <s> See näitab kaugenemist eesti punasest tõust , kuid on normaalne areng . ” </s> </p>
<p> <s> Tänavune punase karja konkurss oli kolmeteistkümnes . </s> <s> Punase karja paremaid lehmi saab Ülenurmes uuesti näha septembri alguses peetaval tõuloomakonkonkursil . </s> </p></div3>
          <div3 type="artikkel"><head> Vissideks Lenkeri tütred Kehtnast </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Eesti mustakirju karja iludusvõistlustel osales üle 60 looma </hi> </s> </p>
<p> <s> öödunud laupäeval peeti Luigel Eesti holsteini ehk mustakirju karja iludusvõistlused juba 14. korda . </s> <s> Viss 2003 tiitli võitis 1999. aasta oktoobris sündinud Leedu . </s> <s> Reserv-Vissiks jäi aasta vanem Lusti . </s> <s> Mõlemad on embrüosiirdamise teel saadud Saksa pulli Lenker tütred . </s> <s> Piima annavad nad Raplamaal Kehtna Mõisa OÜ karjas . </s> </p>
<p> <s> Kohtunikuna tegutses väärikalt Gabriel Blanca , kes on Hispaania tõuaretusliidu peaklassifitseerija , ülemaailmse holstein-friisi liidu klassifitseerijate töögrupi ja Euroopa kohtunike komitee liige . </s> <s> Ta põhjendas asjalikult oma valikuid : eelkõige lähtus ta udara , keha ja jalgade eripärast . </s> <s> Hariduselt on Blanca põllumajandusinsener ja varem ka oma talus loomi pidanud . </s> </p>
<p> <s> Eesti Tõuloomakasvatajate Ühistu esimehe Tanel Bulitko arvates on need ajad möödas , kui üks lehm võitis mitmel aastal , nagu 1993 , 1994 ja 1995 Helta Aatmaalt või siis Nalivka Piistaojalt . </s> <s> “ Aretustöö on tõhusamaks muutunud , selle vissivõistluse osaliste kvaliteet oli kõrge , ” ütles ta . </s> </p>
<p> <s> Kehtna Mõisa OÜ veisefarmi juhataja Luule Jürgensoni meelest on peale korraliku aretustöö nende edu pandiks kindlasti tublid talitajad , nagu Leedut esitlenud Arika Kajan-di , aga samavõrd tähtis on ka vabapidamine ja hea söötmine , mis teevad loomad rõõmsaks . </s> </p>
<p> <s> <hi rend="rasvane"> Mart Porila </hi> </s> </p>
<p> <s> Kaunimad holsteini lehmad </s> </p>
<p> <s> Viss 2003 tiitli võitja - Leedu ( Kehtna Mõis OÜ ) </s> </p>
<p> <s> <hi rend="rasvane"> Täiskasvanud lehmade klass </hi> 1. </s> <s> Lusti , kes on andnud II laktatsiooni 305 päevaga 11 085 kg piima , milles 3,93% rasva ja 3,12% valku . </s> <s> 2. Pipi ( OÜ Aravete Agro ) , 7089-5,97 -3,03 . </s> <s> 3. Sillu ( OÜ Selja ) , 7327-4,61 -3,23 . </s> <s> Viss 2002 Kissa jäi selles klassis neljandaks . </s> </p>
<p> <s> <hi rend="rasvane"> Noorte lehmade klass </hi> 1. </s> <s> Leedu , kes on andnud I laktatsioonil 8616 kg piima , milles 3,70% rasva ja 3,45% valku . </s> <s> 2. Meela ( OÜ Raikküla Farmer ) , 8143-3,72 -3,06 . </s> <s> 3. Upsa ( Selja OÜ ) , 6532-3,86 -3,10 . </s> </p>
<p> <s> <hi rend="rasvane"> Esmaspoeginud lehmade klass </hi> 1. </s> <s> Siira ( OÜ Selja ) , kes on andnud kontroll-lüpsil 31,9 kg piima . </s> <s> 2. Kulli ( OÜ Maasikamäe PK ) , 43,8 kg . </s> <s> 3. Lese ( AS Vacca ) , 26,7 kg . </s> </p></div3>
          <div3 type="artikkel"><head> Parim nooraednik Räpinast </head>
<p> <s> <hi rend="kaldkiri"> 12.06.2003 </hi> </s> </p>
<p> <s> <hi rend="rasvane"> Jana Rand </hi> </s> </p>
<p> <s> Teist aastat Jänedal korraldatud nooraednike kutsekonkursil osalesid kõik kolm kutsekooli , kus aednikke ette valmistatakse : Räpina aianduskool , Luua metsanduskool ja Suuremõisa tehnikum , igaüks kolme osalejaga . </s> </p>
<p> <s> Nooraednikud võtsid mõõtu üheksal alal . </s> <s> Kolm ala nõudsid taimede tundmist . </s> <s> Võistlejatel tuli ära arvata 10 liiki puid ja põõsaid , 10 liiki köögiviljataimi ja -seemneid ning sama palju lilleliike . </s> <s> Tunni aja jooksul pidid osavõtjad valmistama istutusseadme . </s> </p>
<p> <s> Kaks ala panid proovile nooraednike täpse silmamõõdu . </s> <s> Nii tuli välja pakkuda etteantud pindala suurus ning sellele kuluv seemnehulk . </s> <s> Samamoodi tuli ära arvata aianduses kasutatavate materjalide ja objektide kaal . </s> </p>
<p> <s> Samuti kontrolliti , kui hästi teavad nooraednikud erialatermineid ning praktiliselt pikeerida oskavad . </s> <s> Üllatusülesanne oli aiakääride lahtivõtt ja kokkupanek aja peale . </s> <s> Viimane ja kõige kaasakiskuvam ala oli vigursõit murutraktoriga . </s> <s> Ehkki konkursil osales ka üks noormees , tuli siingi võitjaks hoopis tütarlaps . </s> </p>
<p> <s> Kõige rohkem alavõite ja kõige vähem miinuspunkte oli saanud Räpina aianduskoolis esimest aastat õppiv Elle Nurme . </s> <s> Tema sõnul oli kõige keerulisem taimede määramine , kuid üldiselt pidas ta konkurssi jõukohaseks . </s> </p>
<p> <s> Teise koha vääriliseks tunnistati 15aastane alles Räpina gümnaasiumis õppiv Maria Palusalu . </s> <s> Kolmandale kohale tuli Luua metsanduskooli õpilane Aveli Jüriado . </s> </p>
<p> <s> Kõik noored aednikud said tunnustatud võistluste peakohtunike Priit ja Eda Põldma poolt ning mida kõrgem koht saavutati , seda suurema väärtusega tuli auhind istutusmaterjali näol firmadelt Hansaplant , Ceres ja Schetelig . </s> </p></div3>
          <div3 type="artikkel"><head> Vandiraiujad haarasid Kihelkonna vallas võimu </head>
<p> <s> <hi rend="kaldkiri"> 12.06.2003 <bibl> <author> Merike Pitk </author> </bibl> </hi> </s> </p>
<p> <s> <hi rend="rasvane"> Valdade arengut takistavad sageli isikutevahelised tülid </hi> </s> </p>
<p> <s> Kolm ja pool aastat Kihelkonna valda juhtinud Eesti esimesi ökotalunikke Aivar Kallas kaotas eelmisel reedel vallavanema koha . </s> <s> Nädal varem volikogu esimeheks saanud Karl Teär põhjendas seda võimu ümberjaotamisega . </s> </p>
<p> <s> Veel mai keskpaigani oli jäme ots Kallase valimisliidu Areng käes , ehkki Arengul oli volikogus kolm ja Teäri valimisliidul Vandiraiuja* neli kohta . </s> </p>
<p> <s> “ Valijad andsid ju meile enim hääli , ” ütles Teär . </s> <s> “ Usun , et see on õiglane , et kes on rohkem hääli saanud , võtab vastutamise ja juhtimise enda peale . ” </s> </p>
<p> <s> Vandiraiuja sai sügisestel valimistel kolm häält rohkem kui Areng , vastavalt 218 ja 215 häält . </s> </p>
<p> <s> <hi rend="rasvane"> Keskerakondlase Laido hüpakud </hi> </s> </p>
<p> <s> Arengul võimaldas aga võimul olla koalitsioon Keskerakonnaga ( kaks kohta ) . </s> <s> Mai keskel teatas aga äkitselt Undvasse süvasadama ehitamise plaaniga tuntuks saanud keskerakondlane Lembit Laido , et astub volikogu esimehe kohalt tagasi . </s> <s> Enne seda oli ta teinud avalduse Keskerakonnast välja astuda . </s> </p>
<p> <s> Tänu paati vahetanud Laidole õnnestus vandiraiujatel häältega 5 : 4 Kallas maha võtta ja panna oma valimisliidust Marju Lõbus asemele . </s> </p>
<p> <s> “ Ma ei saanud ellu viia seda , mis ma valijatele lubasin , ” põhjendas Laido oma ootamatuid tagasi- , välja- ja ümberastumisi . </s> <s> “ Minu programm oli sadamate rajamine . ” </s> </p>
<p> <s> Ometi oli juba enne sügisesi valimisi selge , et Undvasse sadamat ei tule . </s> <s> Laido pole nõus : “ See oli nii pealiskaudne jutt , konkreetselt pole siis veel midagi öeldud . ” </s> </p>
<p> <s> Mis siis nüüd lootused maha on võtnud ? </s> </p>
<p> <s> “ Noh , kui juba Mustjala valda Tammele sadamat tehakse , ega siis kolme-nelja sadamat Saaremaale ikka ei tehta , ” kostis Laido . </s> </p>
<p> <s> Ometi ei heida Laido sadamast ilma jäämist ette Kallasele , kellega koos on aastate vältel sadamate pärast joostud nii Saare maavalitsuse , keskkonnaministeeriumi kui regionaalministri vahet . </s> </p>
<p> <s> “ Mina esindan oma valijaid ja nemad küsivad mult kogu aeg : millal te Kallase maha võtate , ” ütles Laido . </s> </p>
<p> <s> Arengusse kuuluv kirikuõpetaja Rene Reinsoo küsis neljandat koosseisu volikogus olevalt Teärilt , kas ta mõne vallavanema tööga ka rahule on jäänud . </s> </p>
<p> <s> Teär tunnistas , et võibolla 7-8 aastat tagasi tegutseti veidi kiirustades , kui toonane vallavanem Tormis Lepik maha võeti . </s> <s> “ Ma ei ütleks , et see iseenesest vale oli , aga siis me oleks võinud natuke mõelda , ” sõnas Teär . </s> </p>
<p> <s> Kallasele heitis Teär ette juhtimise , suhtlemise ja käitumise probleeme . </s> <s> “ Kui Kallasega vaielda , muutub ta väga emotsionaalseks ja ründavaks . </s> <s> Tema toas valitseb ainult kaks arvamust , Kallase arvamus ja vale arvamus . ” </s> </p>
<p> <s> Lisaks väitis Teär , et vallarahvas on Kallase hirmuvalitsuse all olnud . </s> <s> Teärile sekundeeris tema valimisliidu-kaaslane Marju Lõbus : “ Tihtipeale on vallamajas kuulda härra Kallase sulaselget märatsemist ja sõimamist . ” </s> </p>
<p> <s> Kallas meenutas , et ühe purjus mehe on ta tõepoolest vallamajast välja tõstnud . </s> <s> “ Tegu on asotsiaalse elemendiga , joodikuga , kes segab vallavalitsuse tööd . </s> <s> Ükskord on ta juba viidud vallamajast politseiga ära . </s> <s> Teinekord , kui politseisse helistasin ja küsisin , kas nad tulevad jälle siia , siis ütlesid , et tõstke ta ise ukse taha , mida me ka tegime . ” </s> </p>
<p> <s> Valimisliitu Areng kuuluv Kihelkonna kooli direktor Mati Mäetalu huvitus , kas vallas on tehtud mingi küsitlus , mille alusel on välja tulnud , et rahvas on hirmu all . </s> </p>
<p> <s> “ Kas rahvas on 2 , 20 või 200 inimest ? ” uuris Mäetalu . </s> <s> Kihelkonna vallas on veidi üle 1000 elaniku . </s> </p>
<p> <s> <hi rend="rasvane"> Referendumit ei tule </hi> </s> </p>
<p> <s> “ Kuna valijad on meid volikokku valinud ja andnud sellega ka volitused tegutsemiseks , see tähendab ka umbusalduse avaldamiseks , siis ma ei näe küll põhjust korraldada referendumit , ” vastas talle Marju Lõbus , kes kohe pärast Kallase mahahääletamist uueks vallavanemaks valiti . </s> </p>
<p> <s> “ See on Marju Lõbusa suur kättemaksuaktsioon , ” teatas Kallas , kes jäeti isegi lahkumishüvitiseta . </s> </p>
<p> <s> Lõbus on aastate vältel pöördunud Kallase süüdistamisega nii politseisse kui kaposse . </s> <s> Kui varasemad süüdistused olid seotud maade erastamistega , siis praegu uurib Saaremaa politsei Lõbusa avalduse alusel Kihelkonna raamatukogu remonti . </s> <s> Lõbus heidab Kallasele ette , et remontimisel pole kasutatud kõiki selleks ostetud materjale . </s> </p>
<p> <s> Kallas omakorda ähvardas vallavanemaks saanud Lõbusat peatse kriminaalasjaga . </s> </p>
<p> <s> “ Lõbus on krooniline valetaja , ” korrutas Kallas . </s> <s> Ühe vale näiteks tõid Kallas ja teised tema valimisliidust , et Lõbus ostis naabritelt 24 ha maad 100 000 kr eest , notariaallepingusse pandi kirja aga 10 000 kr. </s> </p>
<p> <s> Veel 2000. aasta suvel käisid aga Lõbusad ja Kallased perekonniti läbi , tegid koos heina ja kütsid sauna . </s> </p>
<p> <s> Ka Karl Teäriga on sidunud Kallast soojemad suhted . </s> <s> Kallas tuletas Teärile meelde , kuidas too käis teda , viskipudel taskus , omal ajal vallavanemaks kauplemas . </s> </p>
<p> <hi rend="kaldkiri"> * <s> Vandiraiujatena tunti omal ajal Kihelkonnal mehi , kes käisid karile sattunud laevadelt masti püsti hoidvaid vante katki raiumas . </s> <s> Vanade rannaseaduste järgi võis rannarahvas alles pikali mastiga laevu rüüstama minna . </s> </hi> </p></div3>
          <div3 type="artikkel"><head> Eesti rallimehed Kreekas </head>
<p> <s> <hi rend="kaldkiri"> 12.06.2003 </hi> </s> </p>
<p> <s> Eelmise nädala Maalehes kirjutasin , et olen Kreekas MM-rallil ja loodan koos teiste kohalviibinud rallihuvilistega aidata Markko Märtinil võidupunkte koju kanda . </s> <s> Tänaseks on kõigile teada , et Markko Märtin tõi Kreeka MM-rallilt võidu . </s> </p>
<p> <s> Lisaks Markkole lõpetasid raske võistluse absoluutarvestuse 19. ning Junior WRC 1600 klassi 3. kohaga Urmo Aava ja Kuldar Sikk . </s> </p>
<p> <s> Tänavuse 50. </s> <s> Akropolise juubeliralli korraldajate väljaantud mahukat raamatut sirvides meenus , et eestlased on ennegi Kreekas mehetegusid teinud . </s> <s> NSV Liidu koondise liikmetena said Heiki Ohu- Toomas Diener 1979. aastal 14. ning 1981. aastal 15. koha . </s> <s> Omas klassis oldi teised . </s> <s> 1999. aastal said Markko Märtin-Toomas Kitsing 5. koha . </s> </p>
<p> <s> Küllap olid paljud fännid pettunud , et ei saanud Markko Märtinit pidulikult Tallinnas vastu võtta . </s> <s> Kaks nädalat tõsist tööd Kreeka kuumava päikese all - see hõlmas testisõite , kolmepäevast võistlust , nelja pressikonverentsi , sadu intervjuusid ( ilma liialdamata ! ) - ning Fordi tiimi juhtkonna korraldatud võidujärgset pühapäevaõhtust vastuvõttu , kus peeti meeles kõiki umbes kaheksatkümmend suurt vaeva näinud meeskonnaliiget , jätsid vähe aega puhkamiseks . </s> </p>
<p> <s> Juba pärast autasustamist ja mitmetunnist rohkem kui veerandsaja riigi ajakirjaniku piiramisrõngas olemist tänas ta kohalolnud ( neid oli paarikümne ringis ) ja koduseid fänne kaasaelamise eest ning lubas pakkuda kõigile huvilistele tõelise elamuse EOSi rallil , kuhu ta tuleb võistlema samasuguse autoga , millega võitis Kreekas . </s> <s> Ükski teine tehasemeeskond tänavu sellisest rallist osa ei võta . </s> </p>
<p> <s> Ka Urmo Aava-Kuldar Sikk elasid sama pingelise ajagraafiku järgi . </s> <s> Kui pärast põrgukuumuses toimunud võistluseelset testkatset Urmo Aava ütles , et “ pilt tahtis ära kaduda ” , kommenteeris Markko Märtin seda nii : “ Tere tulemast kuumadele MM-rallidele ! ” </s> </p>
<p> <s> Eesti meeste kohad olid pingutusi väärt ning juba lähiaegadel ootame saavutatule lisa . </s> <s> Tänusõnu ütleme neile EOSi rallil ning hooaja lõpus . </s> </p>
<p> <s> <hi rend="rasvane"> Indrek Ilomets , Kreeka </hi> </s> </p></div3>
        </div2>
        <div2 type="rubriik">
          <head> Päevateema </head>
          <div3 type="artikkel"><head> Küsimused põllumajandusministrile </head>
<p> <s> <hi rend="kaldkiri"> 11.06.2003 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Põllumajandusminister Tiit Tammsaar , miks jääb Eesti sealihale kaitsetollide kehtestamisega Lätist maha ? </hi> </s> </p>
<p> <s> Läti läheb minu meelest vale teed pidi . </s> <s> Kaitsetollide kehtestamine vaid oma naabritele , Eestile , Leedule ja Poolale ei välista , et sealiha tuleb Lätisse sisse teistest riikidest nagu meilegi . </s> <s> Aga enne kui Läti president pole seadust välja kuulutanud , ei saa me öelda , et piirangud on olemas . </s> </p>
<p> <s> Väikese sammuna kehtestas Eesti kaitsemeetmed kaubavahetuses Poolaga . </s> <s> Aprillis on Poolast sealiha import langenud 40 protsendilt 26 protsendini . </s> <s> Koguimport pole aga vähenenud . </s> <s> Näiteks Ungarist tuuakse meile sealiha hinnaga 0,7 dollarit kilogramm . </s> </p>
<p> <s> Häid lahendusi muid ei ole kui võtta töösse kaitsemeetmete komisjoni ettepanek rakendada kaitsemeetmed kõikide riikide suhtes . </s> </p>
<p> <s> <hi rend="rasvane"> Miks Eestis on kaitsemeetmete rakendamise ettepaneku teinud välisministeerium , mitte põllumajandusministeerium ? </hi> </s> <hi rend="rasvane"> <s> Ja kas kahe ministeeriumi seisukohad kaitsemeetmete osas on ühtsed ? </s> </hi> </p>
<p> <s> Pole üldse tähtis , kes ettepaneku teeb . </s> <s> Meile tegi see au , et välisministeerium asja enda kätte võttis . </s> <s> Välisministeerium teeb tervele maailmale ettepaneku , meie siin vaatame rohkem tootja seisukohalt . </s> </p>
<p> <s> Katsume ühtset seisukohta leida , aga kompromiss ei tule kergelt . </s> <s> Kui ta üldse tuleb . </s> </p>
<p> <s> <hi rend="rasvane"> Kes kannab kaitsetollide tõttu kõige rohkem kahju , kas Rakvere Lihakombinaat , seakasvataja või tarbija ? </hi> </s> </p>
<p> <s> Rakvere Lihakombinaat on üks suuremaid lihatöötlejaid ja Lätis kavandatavad kaitsetollid mõjutavad ettevõtte tegevust . </s> <s> Kõige valusamini lööb see aga seakasvatajaid nagu Ekseko või Viru lihaühistu . </s> <s> Viru lihaühistu kaudu on kuus viidud Lätti 2000-3000 siga . </s> <s> Kuna Rakvere kombinaat on suur , võetakse tema lärmi kuulda . </s> <s> Väikeste kisa ei kosta kaugele . </s> </p>
<p> <s> <hi rend="rasvane"> Kui Eestis toodetud sealiha pole kuhugi panna , kas enne jaanipäeva kaupluses lihahind langeb ? </hi> </s> </p>
<p> <s> Eks me tea kõik , et liha kokkuostuhinnad on rohkem kui poole aasta jooksul langenud . </s> <s> Kui palju me aga poelettidel odavamat liha näeme ? </s> <s> Vahendajad ja tööstused võtavad põhilise kasumi . </s> </p>
<p> <s> Kui sealiha hind kauplustes langeks , siis tarbimine suureneks ja polekski asi nii hull . </s> <s> Praegu aga püütakse viimast võtta , ja kannataja on seakasvataja . </s> </p></div3>
        </div2>
        <div2 type="rubriik">
          <head> Uudised </head>
          <div3 type="artikkel"><head> Eksperdid : vorst ja viiner ei ole siiski ohtlikud </head>
<p> <s> <hi rend="kaldkiri"> 11.06.2003 <bibl> <author> Kai Tänavsuu </author> </bibl> </hi> </s> </p>
<p> <s> <hi rend="rasvane"> Lihateadlaste kinnitusel ei peitu vorsttoodetes inimese tervisele ohtu </hi> </s> </p>
<p> <s> Eelmises Maalehes hoiatas Tarbijakaitse Liit , et laste jaoks võib vorsttoodetes olla liiga palju lisaaineid . </s> <s> Eesti Põllumajandusülikooli ( EPMÜ ) toiduteaduse osakonna lihatehnoloogia sektori juhataja professor Meili Rei hinnangul on viinerite kahjulikkust käsitlevas artiklis rahvale viinerite ohtlikkuse kohta eksitavat informatsiooni antud . </s> </p>
<p> <s> “ Paljud tarbijad on tõesti mures oma ja laste tervise pärast . </s> <s> Püütakse ju tervislikult toituda , ” ütles Rei . </s> <s> “ Samas pole inimeste toitumisalane teadlikkus terviklik : ei osata vaadata kogu menüüd , tarbitavat toitu ning hinnata selles olevaid ohtusid . ” </s> </p>
<p> <s> Rei sõnul on see eksitav , kui inimene loeb , et ühe viineri söömine võib olla kahjulik . </s> </p>
<p> <s> Valitsuse määruse järgi on nitritisisalduse lubatud piirnorm 100 mg/kg kohta . </s> <s> Veterinaar- ja toidulaboratooriumi andmetel oli mullu uuritud viinerite nitritisisaldus keskmiselt 27,5 mg/kg kohta , minimaalne sisaldus 4,7 ja maksimaalne 77,6 mg/kg . </s> </p>
<p> <s> 2003. aastal : keskmine sisaldus 37,9 , minimaalne sisaldus 9,1 ja maksimaalne 64,9 mg/kg . </s> </p>
<p> <s> Rei märkis , et lihasaaduste , sh viinerite nitritisisaldus on lubatust tunduvalt väiksem ja vastavuses ELi määradega . </s> </p>
<p> <s> <hi rend="rasvane"> Järgida tuleb seadusi , mitte uuringutulemusi </hi> </s> </p>
<p> <s> “ Eesti ettevõtted peavad järgima Eesti seadusandlust , mitte lähtuma mingite uurimistööde tulemustest või mõne organisatsiooni , ka mitte WHO antud soovitustest , ” kommenteeris Rei tervisekaitseinspektsiooni Tartu labori tulemusi . </s> </p>
<p> <s> Veterinaar- ja toidulaboratooriumi direktori asetäitja kvaliteedi alal Liivi Anso kinnitab , kommenteerides Maalehe artiklit , et tegemist on asjatu paanika tekitamisega . </s> </p>
<p> <s> Liivi Anso hinnangul peaks sellise uuringu läbiviimiseks olema metoodiline juhend , kus kõik tööetapid on dokumenteeritud ja vajadusel avalikustatavad . </s> <s> Kuni seda pole , ei saa teostatud uuringute tulemuste alusel selliseid järeldusi teha . </s> </p>
<p> <s> “ Meil on ju regulatsioonid , valitsuse määrus lisaainete kohta , eurodirektiivid , ” rääkis Anso . </s> <s> “ Milleks süüdistada ettevõtteid ? </s> <s> Nemad lisavad isegi lubatust vähem nitritit ega riku seadust . ” </s> </p>
<p> <s> Tervisekaitseinspektsiooni ( TKI ) Tartu labori juhatajat Mari Reinikut üllatab , et uuringute adekvaatsus on kahtlusi tekitanud . </s> <s> “ Tegelikult pole nendes uurimistulemustes mitte midagi erilist . </s> <s> Olukord on ka naaberriikides sarnane . ” </s> </p>
<p> <s> Reiniku sõnul ei tee neid analüüse mitte mingil juhul üliõpilased : see on keelatud kvaliteedisüsteemi nõuetega . </s> </p>
<p> <s> “ Analüüsitulemused on ootuspärased : nitriteid on ju alla normi , ja enamikul juhtudel oluliselt alla , ” lausus labori juhataja . </s> <s> “ Probleem on ainult selles , et soovituslik ööpäevane piirdoos ehk ADI on madal . ” </s> <s> Ent piirdoos on arvestatud selliselt , et nimetatud koguses lisaaine tarbimine oleks ohutu kogu eluea jooksul . </s> </p>
<p> <s> Kogu elu jooksul söödud lisaained ja toidust ning mujalt keskkonnast saadud saasteained võivad aga tulevikus meie tervist mõjutada , selgitas Reinik . </s> </p>
<p> <s> Näiteks aidata kaasa vähi tekkele . </s> <s> “ Sellest tulenevalt oleks hea , kui saaks vähendada miinimumini laste ja ka täiskasvanute poolt saadavate lisa- ja saasteainete kogused . </s> <s> See ongi kogu jutu mõte , ” kinnitas Reinik . </s> </p>
<p> <s> <hi rend="rasvane"> Ohtusid on igal pool </hi> </s> </p>
<p> <s> Eesti Lihaliidu ja Wõro Kommertsi juhatuse esimees Aigar Pindmaa ütles , et neid aineid on päris pikka aega kasutatud ning nende sisaldus on imepisike . </s> <s> Samas ei sööda viinerit ja muud vorsti ka iga päev . </s> </p>
<p> <s> “ Arvan , et vorsttooted on ohutud , ” sõnas Pindmaa . </s> <s> “ Me võime endale ükskõik millest suure ohuallika luua ja arvata , et siia ilma sündimine on üldse kõige suurem ohuallikas . ” </s> <s> Tema hinnangul on see ülepaisutatud probleem . </s> </p>
<p> <s> EPMÜ toiduteaduse osakonna lihatehnoloogia sektori juhataja Meili Rei märkis , et nitritite allikaks toidus on lisaks sellele juust , rohelised köögiviljad ( salatid ) , mõnel juhul joogivesi jm. </s> </p>
<p> <s> “ Kui me hindame päeva jooksul saadavat nitritikogust , siis tuleks kogu toit , sealhulgas ka vesi arvesse võtta , ” lisas ta . </s> </p>
<p> <s> “ Laste toidu ja tervise pärast mures olles tuleks analüüsida kõiki ohuallikaid , mis sisalduvad tarbitavas toidus ja jookides . </s> <s> Näiteks koolajookides , maiustustes ja nii edasi , ” sõnas EPMÜ professor . </s> <s> Tuleks koostada nendes toitudes sisalduvate lisaainete ( värvainete , konservantide jm ) pinge- ja ohtlikkuse rida . </s> </p>
<p> <s> “ Kui viineri söömist peetakse ohtlikuks , siis ei tohiks see viia üldise lihasöömise vältimiseni , ” lausus Rei . </s> <s> “ Tuleks soovitada midagi asemele , näiteks kotletid , hallid ( nitritita ) vorstid , hautatud liha . ” </s> </p>
<p> <s> <hi rend="kaldkiri"> Vt ka <gap rend="viited"/> , ML , 5. juuni </hi> </s> </p></div3>
          <div3 type="artikkel"><head> Võrtsjärv sai vihma </head>
<p> <s> <hi rend="kaldkiri"> 12.06.2003 </hi> </s> </p>
<p> <s> Maikuu vihmad on aidanud Võrtsjärve katastroofiliselt madalat veetaset veidi tõsta . </s> <s> Võrtsjärve limnoloogiajaama juhataja Ain Järvalti sõnul on veetase nüüd juba natuke kõrgemgi kui veevaese 1996. aasta samal ajal. </s> </p>
<p> <s> Kõige kriitilisem hetk on küll möödas , ometi on veel vara hõisata . </s> <s> Edasine sõltub suvest - kui palav see tuleb ja kui suur on aurumine . </s> <s> Kui korduvad eelmise suve kuumad ilmad , satub Võrtsjärv uuesti kriitilisse seisu . </s> </p>
<p> <s> Madalaim veetase on tavaliselt ikka suve lõpus . </s> <s> Järvalt loodab , et tänavu vee väljavool Võrtsjärvest Emajõkke juuli lõpus või augustis ei katke . </s> <s> Vaevalt aga laevaliiklus võimalik on , selleks on veetase praegugi üsna madal . </s> </p>
<p> <s> Talvel oli karta , et angerjad surevad paksu jääkatte all hapnikupuudusse . </s> </p>
<p> <s> Analoogsel talvel 1995/1996 , mil samuti jää järvel paks oli , suri hinnanguliselt 10-20 tonni angerjaid . </s> </p>
<p> <s> Järvalti sõnul ei ole nad loobunud mõttest Emajõele Rannu-Jõesuusse tamm rajada . </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Kunstnik ja kaupmees </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Kärt Hellerma </hi> </s> </p>
<p> <s> Möödunud nädalal toimus loomeliitude ümarlaud “ Kultuuripoliitika ja kultuuritööstus ” , kus arutati kultuuri riikliku toetamise tarvidust , eelkõige loovisiku seaduse vastuvõtmisega seotud probleeme . </s> <s> “ See on seadus , mis suurendaks ennekõike vabakutseliste loojate kindlustunnet eluga inimväärikalt toime tulla , ” rõhutati loomeliitude ühisarvamuses , mille luges ette Eesti Kirjanike Liidu esimees Mati Sirkel . </s> </p>
<p> <s> Seaduse vastuvõtmine on juba mõnda aega veninud , sest on kuulda olnud hääli , mis leiavad , justkui ähvardaks selle tagajärjel Eesti riiki suuremat sorti vaesumine . </s> <s> Lisaks soovitakse mürgiselt teada , kes need loovisikud üldse on , kes endale inimlikumat kohtlemist nõuavad , ja kellele neid vaja on . </s> <s> Miks peaks toetama kedagi , kelle otstarve ühiskonnas on hämar ja ebaselge ? </s> </p>
<p> <s> Sääraste kõhkluste objektidel , raamatuid kirjutavatel , helitöid komponeerivatel , pilte maalivatel ja paljusid muid tegevusi viljelevatel loovisikutel võib kergesti tekkida tunne , justnagu seisaksid nad tribunali all . </s> </p>
<p> <s> Tõrjuva suhtumise põhjas võib end peita vajadus alandada neid , kellele on antud harukordne anne luua midagi niisugust , mis ei ole jõukohane igaühele . </s> <s> Ainult alaväärsuskompleks sunnib endast erinevat inimest põlgama ja tõrjuma . </s> <s> Kas mitte kadeduski ? </s> <s> Loov anne ei ole õpitav ega omandatav kui tahes suure rahakoti toel . </s> <s> Ei aita ükski jõudemonstratsioon ega vihapurse “ näljarottide ” aadressil . </s> </p>
<p> <s> <hi rend="rasvane"> Kuulsus vaesuse hinnaga </hi> </s> </p>
<p> <s> Siiski näib , et võimu ja vaimu vastuolu avaldub tarbimisühiskonnas pisut teistmoodi , salakavalamalt kui totalitaarses ühiskonnas . </s> <s> Uuenenud ühiskonnal on nimelt omadus teha nägu , justkui peituksid vaimumaailma vaenlased ta endi ridades . </s> <s> Kultuur pole enam väärtus iseenesest , kultuuriloojalt oodatakse pidevat ja väsitavat intellektuaalset innukust selleks , et põhjendada oma tegevust majanduslike argumentidega . </s> <s> Justnagu see , kes osta , müüa ja vahetada ei mõista , oleks automaatselt ühiskonna häbiplekk ja hädavares . </s> <s> Nagu oleks osav suuvärk ja võimalikult paljudele meeldimine tema edu võti . </s> </p>
<p> <s> Tootekesksele mõtteviisile orienteeritud rahamehele ei lähe nagunii eriti korda , kas loovisik elab või sureb . </s> <s> Iseloomulikku ettekujutust loojast väljendas hiljaaegu Äripäev , kelle sõnul on “ surematud taiesed tavaliselt valminud nende loojate vaesuses vaeveldes . </s> <s> Selle eest ootavad aga sajandid teenitud kuulsust . ” </s> </p>
<p> <s> Selline arvamus võib kanda kinnitada ainult riigis , mida on juhitud nagu firmat , mitte kui ühiskondlikku kooslust , nagu ütles ümarlaual Rein Raud . </s> <s> Kurb on see , et majanduslik mõtlemine juurdub märkamatult ka kultuuritegijate endi hoiakutes ja väärtushinnangutes . </s> <s> Soov saada kasumit paneb liikuma ettevõtjat , loovisiku puhul on selleks ikka olnud sisemine vajadus . </s> <s> Hetkel , kus loovisikus sureb kunstnik ja ärkab kaupmees , on ta oma hinge juba ära müünud . </s> </p>
<p> <s> <hi rend="rasvane"> Loojad annavad hingepidet </hi> </s> </p>
<p> <s> Pideva enesetõestusvajaduse surve muudab loovisikud ühiskonna silmis lihtsalt veidrikeks . </s> <s> Neid mõistvat publikut - kes saaksid aru andekate inimeste eluülesandest : teha midagi niisugust , mis on võimeline andma hingepidet teistelegi - kasvab väga vähe peale . </s> </p>
<p> <s> Ühiskonna vaimulaad soosib lihtsameelsust ja pealispindsust , tõrjudes vajadust elu sügavamalt mõtestada . </s> <s> Kui iga käiku ja tegu kaalutakse vaid kasusaamise põhimõttest lähtuvalt , on niisugune mõtisklemine absoluutselt kasutu . </s> </p>
<p> <s> Paljudele jääb arusaamatuks massikultuuri ja kõrgkultuuri vahe . </s> <s> Lõbus lõõgastus , seebiseriaalid , mõõganeelamine ja süldibändid pole kõrgkultuur . </s> <s> Viimane kaugeneb tavalisest inimesest , sest tegeleb asjadega , millest ollakse võõrdunud . </s> <s> Kuigi tehnoloogiliselt teeb ühiskond meeletuid edusamme , muutuvad elu ja surma sõlmküsimused üha hirmutavamaks . </s> <s> Neist täielikult vabaneda pole surelikul inimesel paraku võimalik , sest rasked ja keerulised küsimused on inimsuse pärisosa . </s> <s> Just loovinimesed on läbi aegade nende lahendamisel teistelegi abiks olnud , oma parimate teostega kõigile hindamatut tuge ja kergendust pakkunud . </s> </p>
<p> <s> Seepärast on rumal arvata , nagu oleksid nad vaid kamp kerjuseid tänavanurgal , kellest peaks kähku mööda hiilima , tehes nägu , justkui poleks neid olemaski . </s> </p></div3>
          <div3 type="artikkel"><head> Tarbige , kuid ärge unustage säästmist </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Margus Žuravljov Sampo pank , personaal- ja jaepanganduse direktor </hi> </s> </p>
<p> <s> <hi rend="rasvane"> Kõigepealt tuleks selgeks teha eesmärgid , mida soovite saavutada </hi> </s> </p>
<p> <s> Kas olete kunagi mõelnud , mida soovite teha 5 aasta pärast ? </s> <s> Või 10 , 15 , 25 aasta pärast ? </s> <s> Kas olete tabanud ennast mõttelt , et mis ma siin ikka unistan - mul pole ju selleks raha ? ! </s> <s> Hetkel on keeruline igapäevaseltki toime tulla . </s> <s> Aga kas olete ka mõelnud , mida ma saaksin just nüüd ja praegu teha , et siiski oma soovid täita ? </s> </p>
<p> <s> Statistika ütleb , et enamik Eesti peresid sõltumata sissetuleku suurusest elab palgapäevast palgapäevani ning sääste neil pole . </s> <s> Miks see nii on ? </s> <s> Väidan , et selle põhjuseks on säästmisharjumuse puudumine . </s> </p>
<p> <s> <hi rend="rasvane"> Kuidas elada tulevikus paremini ? </hi> </s> </p>
<p> <s> Kõigepealt alustage oma isikliku finantsplaani koostamisega . </s> <s> Tehke selgeks eesmärgid , mida soovite saavutada : kas tahate eelkõige elamistingimusi parandada ( korterit või maja osta ) või vajate uut autot või soovite oma äri alustada . </s> <s> Või hoopis on plaanis pensionieaks võimalikult suur summa koguda . </s> <s> Ja hakake raha koguma juba täna ! </s> <s> Nii lihtne see ongi . </s> </p>
<p> <s> Soovitus on suunata oma igakuisest sissetulekust vähemalt 10 protsenti tagavararahaks . </s> <s> Ja seda ka siis , kui pole plaanis midagi konkreetset hakata ostma . </s> <s> Sellise raha olemasolu annab kindlustunde tuleviku suhtes . </s> <s> Kui tundub , et iga kuu jääb raha kogu aeg puudu ja ei ole võimalik enam midagi kõrvale panna , siis tegelikult pole see õige . </s> </p>
<p> <s> Kui 5000kroonise sissetuleku puhul iga kuu panna kõrvale 500 krooni , siis see tegelikkuses teie igapäevast elustandardit ei langeta . </s> <s> Aga viie aasta pärast on teil vähemalt 30 000 krooni tagavararaha . </s> <s> Lisandub veel panga makstav intress . </s> <s> Ja see ei ole mitte väike summa . </s> <s> Sobiv lahendus on siin näiteks kasutada kasvuhoiust , kus pangas makstav intress on kõrgem kui tavalisel arvelduskontol . </s> <s> Võimalusi raha koguda on loomulikult teisigi . </s> </p>
<p> <s> Kui tekivad ootamatud , kuid edasilükkamatud väljaminekud , siis ei tohi säästmist ikkagi lõpetada . </s> <s> Sellisel juhul on enamasti võimalik kasutada järelmaksuvõimalusi . </s> </p>
<p> <s> Esimesel hetkel võib tunduda vastuoluline soovitada üheaegselt nii säästmist kui tarbimist . </s> <s> Möönan , et teatav vastuolu siin on , kuid ei maksa unustada , et eesmärk on ju endale tagavararaha koguda . </s> <s> See tähendab , et igal kuul teatava summa säästmine tuleviku tarbeks peab kujunema harjumuseks sõltumata igapäevastest vajadustest . </s> <s> Mida edukamalt kasvab teie hoius , seda väiksem tõenäosus on , et vajate üldse järelmaksu . </s> </p>
<p> <s> <hi rend="rasvane"> Kuidas leida endale parim viis säästmiseks ? </hi> </s> </p>
<p> <s> Nii palju kui on erinevaid inimesi , on ka erinevaid elueesmärke ja unistusi . </s> <s> Kui olete peamise - eesmärgid - paika pannud , siis tuleb leida vaid parim tee nendeni jõudmiseks . </s> <s> Kui on vajadus parandada elutingimusi , siis võib kaaluda eluasemelaenu võtmist . </s> </p>
<p> <s> Kui soov on nautida muretut pensionipõlve , siis mõelda erinevate kogumispensioni toodete peale - kogumispensioni idee on ju säästa raha pika aja jooksul ja väikeste summade kaupa , et seda siis pensionieas kasutada . </s> <s> Erinevaid võimalusi raha kasvatamiseks on mitmeid : aktsiainvesteeringud , kinnisvara , pensionikindlustus ... </s> </p>
<p> <s> Kui tundub , et teil endal on keeruline parimat lahendust leida , siis tasub alati julgelt pöörduda nende poole , kes on mitmesuguste võimalustega paremini kursis . </s> <s> Sampo on näiteks loonud professionaalse säästu- ja investeerimisnõustajate meeskonna , kes pole otseselt seotud ühegagi neist kümnetest võimalustest - sellega on tagatud ka nende objektiivsus sobivaima võimaluse leidmisel . </s> </p>
<p> <s> Oluline on teha esimene samm säästmise teel . </s> <s> Või on tõesti kergem loobuda oma unistustest ? </s> </p></div3>
          <div3 type="artikkel"><head> Kas Eesti vajab õpetaja Lauri ? </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Kalju Luts haridusekspert </hi> </s> </p>
<p> <s> <hi rend="rasvane"> Professionaalsus tähendab ka seda , et minnakse tööle õpitud erialale sinna , kus spetsialisti on vaja , mitte näiteks kelneriks </hi> </s> </p>
<p> <s> Eesti on juba mõnda aega elanud lootusrikkalt uue Riigikogu ja uue valitsusega . </s> <s> Heameele kutsus paljudes esile rõhutamine , et esimeseks prioriteediks peetakse haridust . </s> </p>
<p> <s> Res Publica “ Haridus- ning teadus- ja arendustegevuspoliitika ” põhimõtetes kinnitatakse , et : “ Eesti haridussüsteem peab tagama igale ühiskonnaliikmele valmisoleku teadmiste-põhises ühiskonnas ja majanduses toime tulla ja andma võimaluse oma võimete täielikuks väljaarendamiseks ja elukestvaks õppeks . ” </s> </p>
<p> <s> Hariduskorralduslik ( mitte pelgalt koolikorralduslik ) tegevus on valgustamist leidnud eespool tsiteeritud arendustegevuspoliitika kolmeteistkümnes punktis . </s> <s> Viimane neist lubab , et heale õpetajale tagatakse hea sissetulek . </s> <s> Ellu lubatakse see viia tähtajaliste töölepingute rakendamise ja õpetajate konkursi korras valimisega . </s> <s> Veel kinnitatakse : “ Heale õpetajale on tagatud topeltpalk . ” </s> </p>
<p> <s> <hi rend="rasvane"> Ärevaks tegevad signaalid </hi> </s> </p>
<p> <s> Selle kohta võiks öelda ju , et väga tore . </s> <s> Seda enam , et siin pole midagi enneolematut ega saavutamatut . </s> <s> Respublikaanide järeldused tuginevad Anneli Kommeri asjalikule materjalile selle kohta , kuidas hariduse rahastamisega mujal maailmas asjad on , ja järeldusele , et Eesti riigi võime maksta õpetajatele palka on suurem , kui seda on tegelik õpetajatesse investeerimise tase . </s> </p>
<p> <s> Vallandunud on terav vaidlus selle üle , kas tähtajaline tööleping tähendab innovaatikat või hoopis õpetajate kiusamist ? </s> <s> Konkursi korras toimub seaduslikult õpetajatega komplekteerimine juba niikuinii . </s> <s> Vallandunud on ka vaidlus , kes on hea õpetaja . </s> <s> Ärevaks teeb see , et uutel otsustajatel ei ole selge ja pole nad seda ka korralikult põhjendanud , miks üht või teist tehakse . </s> </p>
<p> <s> Hea õpetaja määratlemiseks ei piisa näiteks ühe Tartu kooli õpetajate tundmisest . </s> <s> Hea õpetaja olemuse probleem puudutab tervet Eestit ja see kätkeb endas kaugelt rohkem kui häid õpitulemusi väljavalitute koolis . </s> </p>
<p> <s> Tähtajaliste töölepingute nõuet ei ole võimalik põhjendada sellega , et Tartus või Tallinnas ei pääse noored õpetajad muidu kooli . </s> <s> Tartus on tõesti vähemalt viimased viiskümmend aastat olnud nii , et värsked ülikooli lõpetajad , soovides vaid Tartusse jääda , on nõus ka õpetajaks hakkama . </s> </p>
<p> <s> Samal ajal on muu Eestimaa janunenud tõeliselt professionaalsete õpetajate järele . </s> </p>
<p> <s> Professionaalsus tähendab aga ka seda , et minnakse tööle õpitud erialale sinna , kus spetsialisti on vaja , mitte kelneriks linna , kus näiliselt õpetajaks õpiti . </s> <s> Kui ülikool viskab kive alama astme haridusasutuste pihta , tuleks tal märgata enda silmas palki - kuidas ikkagi käib ülikoolis oma kohusesse ja Eesti riigi vajadustesse suhtumise kujundamine . </s> </p>
<p> <s> Tundub , et praegu ei ole enam mõistlik ohusignaale kõrvust mööda lasta ja linliku mõtteviisi ülimuslik prevaleerimine vaikimisega heaks kiita . </s> <s> Jüri Mõisa moodi üleskutse “ kolige ära Tallinna , kui paremini elada tahate ” ei ole tänases Eestis sisuliselt erandlik . </s> <s> Kõike kiputakse mõõtma omaenda mõõdupuu ja arusaamadega . </s> <s> Niisuguse mõtteviisi vastu ongi tarvis välja astuda . </s> <s> Euroopastumine või üleilmastumine on saamas kriitikata lööksõnaks . </s> </p>
<p> <s> <hi rend="rasvane"> Head , paremad ja kõige paremad </hi> </s> </p>
<p> <s> Vaja on hoopis “ üleilmastumise ” kõrval toetada “ üle-eestistumist ” . </s> <s> Selleks ei aita kaasa õpetajate tähtajalised töölepingud ja segasevõitu hea õpetaja varustamine kahekordse palgaga . </s> <s> On küsitud , kelle käes on võim , kui öeldakse , et võim on rahva käes . </s> <s> Küsigem niisamuti , kes ei ole hea õpetaja , kui me ei tea , kes on hea õpetaja . </s> </p>
<p> <s> Kui me toome heade õpetajatena esile kas üksnes või põhiliselt ainult väljavalitud õpilaskontingentidega koolide õpetajaid või erakoolide hästi kinnimakstud õpetajaid , siis küsigem , kuidas nimetada neid õpetajaid , kelle õpilasteks on lapsed , kellele põhimõistetegi selgeks tegemine nõuab pedagoogilt hulga trepiastmeid allapoole laskumist . </s> <s> Et siis koos , suure vaevaga teadmistetreppi pidi ülespoole ronida , kuni kohustuslik haridusmiinimum käes . </s> </p>
<p> <s> Neid õpetajaid on palju . </s> <s> Nii nagu on palju linnadeski “ mitte häid ” õpetajaid piirkonnakoolides , kelle hoolde väljavalitud koolide “ head ” õpetajad jätavad rahumeeli kõige raskema kontingendi . </s> <s> Ometi astub ka nendest mittetunnustatud koolidest ellu hulgaliselt tublisid kodanikke . </s> </p>
<p> <s> Eesti õpetaja väärib tõepoolest topeltpalka , aga heade ja paremate ning kõige paremate õpetajate tasustamine ning hindamine on korraldatud astmepalkadega . </s> <s> Eesti õpetajate karjääriredel vastavalt nende pedagoogilisele meisterlikkusele on välja töötatud juba 1991. aastal . </s> <s> Ja kui nooremõpetajast saadakse õpetajaks , seejärel vanemõpetajaks ja tõustakse ka õpetajaks-metoodikuks , siis ongi sisuliselt saadud nooremõpetajaga võrreldes topeltpalk . </s> </p>
<p> <s> Praegu on vaja tõsta alampalka . </s> <s> Koos sellega tõusevad kõik palgad . </s> <s> Veel kord on vaja analüüsida õpetajate atesteerimise ja järkude andmise korda . </s> <s> Eriti aga on vaja võtta maha kunstlik piirang , kui palju ühes või teises koolis võib olla kõrgema järgu pedagooge . </s> </p></div3>
          <div3 type="artikkel"><head> Paneuroopa põhimõtted ja Euroopa ideaalid </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Linnart Mäll Paneuroopa Eesti Ühenduse president </hi> </s> </p>
<p> <s> <hi rend="rasvane"> Mõtteid Otto von Habsburgi visiidi puhul Eestisse </hi> </s> </p>
<p> <s> Möödunud aasta mais tähistati Viinis Rahvusvahelise Paneuroopa Ühenduse 80. aastapäeva . </s> <s> Sellel tseremoonial toonitati järjekordselt , et see organisatsioon on Euroopa ühtsuse idee vanim ja püsivaim kandja . </s> <s> Ei jäetud ka ütlemata , et see on idealistlik organisatsioon , aadete ja kompromissituse kandja . </s> </p>
<p> <s> Paneuroopa põhimõtted sõnastas Austria krahv Richard Coudenhove-Kallergi , kes leidis peagi hulgaliselt vaimustunud poolehoidjaid , aga veel rohkem vastaseid , eriti totalitaristliku riigivõimu pooldajate seas . </s> </p>
<p> <s> Natsionaalsotsialistliku , fašistliku ja kommunistliku ideoloogia teoreetikud nägid pärast seda pikka aega vaeva , et omal kombel selle eesmärke kummutada . </s> <s> Neile ei meeldinud Euroopa ühendamine demokraatia põhimõtete kohaselt , sest kuigi ka nemad ise taotlesid riikide ühendamist , seadsid nad selle aluseks hoopis teised põhimõtted . </s> <s> Nii oli nende seisukohalt ka loomulik keelustada Paneuroopat taotlevad organisatsioonid igal pool , kuhu võim ulatus . </s> </p>
<p> <s> Coudenhove-Kallergi juhtis Paneuroopa liikumist kuni surmani 1972. aastal . </s> <s> Samal aastal valiti RPÜ presidendiks Otto von Habsburg , kes praegugi seda tööd teeb . </s> <s> Möödunud aasta novembris tähistati Viinis ülipidulikult Otto von Habsburgi 90. sünnipäeva , kus järjekordselt sai tõestatud , et kõrge iga ei tarvitse takistada inimesel olla ülivõimekas ja järjest uute ja uute ideede generaator . </s> <s> Pidada peast maha ligi tunnine kõne teemal “ Õigus olla eurooplane ” ja teha seda paremini kui vahetud eel-pidukõnelejad - Euroopas on isegi nooremate poliitikute hulgas vähe inimesi , kes midagi sellist suudaksid . </s> </p>
<p> <s> <hi rend="rasvane"> Prohvetlikud sõnad </hi> </s> </p>
<p> <s> 1979. aastal valiti Otto von Habsburg Euroopa Parlamendi liikmeks , millega ta küllalt kõrges eas , 67aastaselt , astus esmakordselt tegevpoliitikasse . </s> <s> Radikaalsed otsused , mille aluseks olid tema projektid , ei jäänud tulemata . </s> <s> Meile on oluline teada , et 1983. aastal esines ta ettekandega olukorrast Balti riikides , milles nõudis Nõukogude Liidu okupatsiooni lõpetamist . </s> </p>
<p> <s> Kui paljud hirmunud kolleegid temale aru pähe panna üritades meelde tuletasid , mida Nõukogude Liit tähendab ja kas on ikka mõtet Moskvat ärritada , lausus Otto von Habsburg prohvetlikud sõnad : “ Kümne aasta pärast Nõukogude Liitu enam ei ole ! ” </s> <s> Vastu võetud otsus oli aga Habsburgi-meelne ja mis kõige tähtsam , Nõukogude Liitu ei olnudki kümne aasta pärast . </s> </p>
<p> <s> Selline radikaalsus loomulikult häirib alalhoidliku mõttelaadiga inimesi , kuid selle juures on huvitav , et ilmavaatelt on Habsburg ka ise alalhoidlik , s.t konservatiiv . </s> <s> Vahe tema kriitikutega on selles , et kui nemad hoiavad alal olupoliitiliselt olulisi ja vaid lühikest aega püsivaid põhimõtteid või väärtusi või saavutusi , siis Habsburgi ajamõõtes on olulised igavikulised või vähemalt kaua kestvad väärtused ja põhimõtted . </s> <s> Lühidalt : Nõukogude Liit oli selleks ajaks eksisteerinud vaid veidi üle poole sajandi , Euroopa kultuuriruum aga juba tuhatkond aastat . </s> </p>
<p> <s> Ning siin tulemegi Habsburgi lipukirja juurde : “ Paneuroopa on kogu Euroopa . ” </s> <s> Mida see tähendab ? </s> </p>
<p> <s> Kõigepealt seda , et ühtsesse Euroopasse peaksid kuuluma kõik Euroopa riigid . </s> <s> Habsburgile tähendas see 90ndate algul , et ka Balti riigid tuleks kiiresti võtta Euroopa Liitu . </s> <s> See tähendanuks ka nende majanduslikku toetamist ja väga suurt subsideerimist . </s> <s> Üldse peaks tema arvates rikas Lääs tõstma vaese Ida kiiresti enese tasemeni ega tohiks lubada vaesuse levimist selles . </s> <s> Nagu teame , päris nii ei ole see tegelikkuses kõik läinud . </s> </p>
<p> <s> <hi rend="rasvane"> Õigus olla eurooplased </hi> </s> </p>
<p> <s> Kus on aga Euroopa piirid ? </s> <s> Praegu taotleb Habsburg järjest kindlamalt ka Balkani maade kiiret vastuvõtmist Euroopa Liitu , ning kaugemas tulevikus sama ka Moldovale ja Ukrainale . </s> <s> Sest ka nende maade rahvastel on , kui lähtuda Habsburgi uuest lipukirjast , õigus olla eurooplased . </s> <s> Aga kuhu kuulub Venemaa ? </s> </p>
<p> <s> Venemaa ei ole veel Euroopa , kuigi euroopalikke jooni on ka Venemaal . </s> <s> Kuid seal ei ole veel läbi viidud dekoloniseerimist . </s> <s> Venemaal ei ole veel Charles de Gaulle'i taolist presidenti , kes väed Tšetšeeniast välja tõmbaks . </s> <s> Seepärast ei oleks ka Venemaa tuleviku peale mõeldes õige toetada selle maa agressiivseid tendentse . </s> </p>
<p> <s> Euroopa kõige suurem rikkus on muidugi rahvaste ja kultuuride suur hulk , mis tähendab , et kõik need peavad ka ühendatud Euroopas säilima . </s> <s> Just tänu Habsburgile on ka see põhimõte järjest rohkem kõlapinda leidnud . </s> </p>
<p> <s> Täna kell 13 on võimalus kuulata Otto von Habsburgi avalikku loengut Tartu Ülikooli aulas . </s> </p></div3>
          <div3 type="artikkel"><head> Nädala nägu </head>
<p> <s> <hi rend="kaldkiri"> 11.06.2003 </hi> </s> </p>
<p> <s> <hi rend="rasvane"> Nädalavahetusel võitis Markko Märtin Kreekas autoralli MMi Akropolise etapi . </hi> </s> </p>
<p> <s> <hi rend="kaldkiri"> Kui kihutab Märtini Ford , on kursis nii kerjus kui lord , kõik Škodad , Peugeot'd , mismoodi nüüd lood : taas Eesti käes võita on kord . </hi> </s> <s> <hi rend="rasvane"> A. Itskok </hi> </s> </p></div3>
          <div3 type="artikkel"><head> Valitsus vangerdas edukalt </head>
<p> <s> <hi rend="kaldkiri"> 11.06.2003 </hi> </s> </p>
<p> <s> Ikkagi suutis valitsus vaatamata vahepeal ilmnenud probleemidele enne suvepuhkusi ametisse kinnitada mehed , kelle ülesanne on riigis kord ja julgeolek tagada . </s> <s> See on hea uudis . </s> <s> Kahjuks on meil lähiminevikust küllalt näiteid , kus tähtsad postid on olnud kuude kaupa täitmata sel lihtsal põhjusel , et kellelgi on otsustavusest puudu jäänud . </s> </p>
<p> <s> Kaitsepolitsei peadirektoriks määrati seni kapo vastuluuretegevust juhtinud Aldis Alus , politseiameti peadirektoriks senine kohtuekspertiisi- ja kriminalistikakeskuse direktor Robert Antropov ning riigi peaprokuröriks 11 aastat kaitsepolitseid juhtinud Jüri Pihl . </s> </p>
<p> <s> Seega on tegemist omamoodi vangerdustega tippametnike seas , mitte uute ja tundmatute meeste platsile toomisega . </s> </p>
<p> <s> Kuna otseseid seoseid kindlate huvigruppide või poliitiliste jõududega nendel tippametnikel pole , võib öelda , et ametikohtade politiseerimist on vähemalt sellel tasemel suudetud vältida . </s> <s> Selle valiku eest väärib kiitust eelkõige oma esimese poliitilise tuleproovi läbi teinud siseminister Margus Leivo . </s> <s> Arvestada tuli sedagi , et need viieks aastaks kinnitatud juhid töötavad kauem kui praegune valitsus . </s> </p>
<p> <s> Positiivset on veelgi . </s> <s> Alust ja Antropovit veel mõni kuu tagasi raudkindlate kandidaatidena välja pakkuda ei saanud . </s> <s> Nüüd näitab nende ametisse määramine , et Eestis on neid , kelle vahel valida , siiski piisavalt . </s> <s> Pihlile väärika jätkuameti pakkumine oli otseses seoses riiklike huvidega . </s> </p>
<p> <s> Aga kindlasti pidi valitsuse juhtpartei Res Publica silmas pidama , et nende valimisloosungi “ Vali kord ! ” tegelik elluviimine sõltub vägagi palju just sellest , kuidas jõustruktuuride tippjuhid oma tööga hakkama saavad . </s> <s> Ja et näiteks ausad politseinikud tahaks oma tööd jätkata . </s> </p>
<p> <s> Samas ei saa pidada päris õigeks , et kaitsepolitseid juhtima sobib ainult inimene süsteemi seest . </s> <s> Välisministeeriumi personaliülemast Andres Ungast loobumise põhjendus pole kuigi veenev olnud . </s> </p>
<p> <s> Riigi sotsiaalset olukorda arvestades ei saa tähtsusetuks pidada ka riikliku lepitaja ametisse määramist , kelleks sai endine ametiühingujuht ja Riigikogu liige mõõdukas Raivo Paavo . </s> </p>
<p> <s> Paraku on Paavo puhul küsimuseks just tema senine poliitiline seotus . </s> <s> See ei pruugi tema teovõimele uues ametis kasuks tulla . </s> <s> Aga küllap tuleb seda määramist võtta ka kui valitsuse väikest vastutulekut opositsioonile , mis pole paha . </s> </p>
<p> <s> Erinevalt kaadripoliitikast ei saa uue valitsusliidu tegevust Riigikogus kiita . </s> <s> Töö on liiga aeglaselt käivitunud ning uusi seadusi vähe vastu võetud , nii et tekib küsimus , kas algav pikk suvepuhkus on üldse välja teenitud . </s> </p></div3>
          <div3 type="artikkel"><head> Poola TV üllatas </head>
<p> <s> <hi rend="kaldkiri"> 12.06.2003 <bibl> <author> Erika Klaats </author> </bibl> </hi> </s> </p>
<p> <s> Käisin hiljuti Poolas . </s> <s> Eestist kaugemal tekib alati tahtmine midagi kodusega võrrelda . </s> </p>
<p> <s> Raha väärtus on tavaliselt esimene . </s> <s> Ühe Poola zloti saab Eestis kätte 3.60 krooni eest . </s> <s> Tundus , et ühe zloti eest ei saaks Poolas midagi . </s> <s> 2.40 eest saab trammi või bussiga ühest linna servast teise sõita . </s> <s> Ajaleht maksab 2.50-2.80 zlotti . </s> <s> Aedmaasikad , mida Varssavis pakuti pea iga tänava ääres , maksid 5 zlotti kilo . </s> </p>
<p> <s> Keskmine palk on ligikaudu 2000 zlotti . </s> </p>
<p> <s> Õhtuti hotellitoas telekanaleid klõpsutades tabasin päris kiiresti , et midagi koduselt harjumuspärast on puudu . </s> <s> Mitte reklaam . </s> <s> Seda jätkus kõigil kolmel kanalil . </s> </p>
<p> <s> Lohakale perenaisele viimases hädas appi tormav Ajax oli platsis . </s> <s> Siidsiledaid sääri ihkava naise unistus Veet kreem samuti . </s> <s> Hea tervise pant Actimel niisamuti . </s> </p>
<p> <s> Aga ... mitte ühtegi sõna igasugu Alwaysidest ja Libresse'idest . </s> <s> Eesti naise unistusest - tiivakestega ja ilma , paigaldajaga ja keermetega . </s> <s> Kolmanda päeva õhtuks hakkas mu võidurõõmsat enesetunnet uuristama kahtluseuss : kuidas te , Poola naised , niiviisi hakkama saate ? </s> </p>
<p> <s> Mis veel silma hakkas ? </s> <s> Et saatejuhid on keskealised ja üle selle . </s> <s> Verinoori ei näinud ühtegi . </s> <s> Et võõrkeeli harjutada sooviv poolakas on jäetud ilma võimalusest muid keeli kuulata . </s> <s> Eetris polnud ühtegi subtiitritega filmi . </s> <s> Ikka luges meeldiv , kuid unine meeshääl originaalkeelele poola tõlke peale . </s> </p>
<p> <s> Üks asi aga lausa rabas . </s> <s> Et kõige magusamal õhtusel ajal pühendati 10 minutit kirjandusele - uute raamatute tutvustamisele . </s> <s> Stuudiosse oli kutsutud ka raamatu autor . </s> <s> Samamoodi käis uute plaatide tutvustamine . </s> <s> Just Poola autorite värskest loomingust tehakse tõeline pidupäev . </s> </p></div3>
          <div3 type="artikkel"><head> Toetame lastega peresid </head>
<p> <s> <hi rend="kaldkiri"> 12.06.2003 </hi> </s> </p>
<p> <s> <hi rend="rasvane"> Avalik pöördumine Eesti Vabariigi presidendi , peaministri , vabariigi valitsuse , Riigikogu ja õiguskantsleri poole </hi> </s> </p>
<p> <s> Suurt osa Eesti ühiskonnast on haaranud mure meie laste ja rahvuse tuleviku pärast . </s> </p>
<p> <s> Arvamusküsitluste andmetel on valdav enamik kaasmaalastest juba aastaid pidanud rahvastiku ülikiire vananemise peatamist ja eesti rahva püsimajäämist riigi olulisimaks prioriteediks ning näinud lahendust laste suuremas väärtustamises ühiskonna poolt ning lastega perede igakülgses toetamises . </s> </p>
<p> <s> Esmakordselt uue iseseisvusaja jooksul on meil valitsus , kes on otsustanud sündimuse suurendamiseks midagi radikaalset ette võtta . </s> <s> Samas näeb koalitsioonileping selles valdkonnas sisuliselt ainsa sammuna ette ühe aasta jooksul makstava , ainult ema eelneva sissetuleku järgi diferentseeritud ning miinimumpalgast kolme keskmise palgani ulatuva emapalga ehk vanemapalga kehtestamise . </s> </p>
<p> <s> Ligi kümnekordse erinevusega ema- või vanemapalga idee jätab kõrvale üldtunnustatud solidaarsuse põhimõtte ning lähtub ultraparempoolsest ideoloogiast : riik peab eriti toetama neid , kes ise hästi hakkama saavad . </s> <s> Seejuures loetakse ainsaks hakkamasaamise mõõdupuuks palganumbrit , arvestamata sellega , et palgad ei sõltu sugugi üheselt kvalifikatsioonist ega tööpanusest , ning võtmata arvesse , et ka samade sissetulekute juures on perede elatustase väga erinev , sõltudes otseselt laste arvust . </s> <s> Seega ei kohtle kavandatavad perepoliitilised abinõud kodanikke võrdselt ning ei soodusta kolmandate ja järgmiste laste sündimist . </s> <s> Iibekõver hakkab aga teatavasti tõusma just siis , kui sünnib piisaval hulgal kolmandaid , neljandaid jne lapsi . </s> </p>
<p> <s> Leiame , et on lühinägelik asetada lähiaastate perepoliitikas põhirõhk vaid uute laste ( seejuures eelkõige esimese ja teise lapse ) sündimise jõulisele stimuleerimisele üheaastase sissetulekukompensatsiooni abil , ignoreerides täielikult lastega perede olukorda kaugemas perspektiivis . </s> </p>
<p> <s> Suur enamik peresid jätab ka edaspidi kolmanda või järgmise lapse muretsemata , sest riigipoolse tuntavama toe puudumisel toob see kaasa juba liiga suure elatustaseme languse ja olemasolevate laste tingimuste ja võimaluste halvenemise . </s> <s> Kui tahame tõesti saavutada iibe tõusu , tuleb paralleelselt sünnitanute tõhusa lühiajalise toetamisega hakata väärtustama ja toetama lastega peresid ka pikaajaliselt . </s> </p>
<p> <s> Et anda lastega peredele tulevikuks kindlustunne ja kõrvaldada takistused , mis sunnivad laste saamisest loobuma või laste sündimist edasi lükkama , on vaja : </s> </p>
<p> <s> kompenseerida peredele võimalikult suurel määral iga lapse lisandumisega kaasnev elatustaseme langus , tõstes oluliselt ning laste arvu järgi progresseeruvalt lastetoetusi ja muid lastega peredele mõeldud soodustusi ; </s> </p>
<p> <s> maksta lapsega kodus olevale vanemale vanemapalka , lähtudes solidaarsusprintsiibist ja võttes arvesse ka laste arvu peres . </s> </p>
<p> <s> On vaja mõista , et sündimuse kasvu ja riigi harmoonilist tulevikku ei taga ükski kui tahes tõhus meede eraldivõetuna . </s> <s> Murrangu võime saavutada vaid kompleksse , teaduspõhise ja tulevikku suunatud , poliitilistest tõmbetuultest sõltumatu ning kogu rahvast siduva pere- ja hariduspoliitika rakendamisega . </s> <s> Ja seda mitte ainult poliitikadokumentides , vaid tegelikkuses . </s> </p>
<p> <s> Kindlasti ei soovi me , et seda pöördumist käsitataks vaid valitseva koalitsiooni kriitikana . </s> <s> Kuna perede praeguse olukorra ning ka koalitsiooni perepoliitiliste otsuste juured ulatuvad tagasi eelmiste valitsuste aegadesse , on meie pöördumine suunatud palju üldisemalt kõigile Eesti riigi juhtidele , poliitikutele ja avalikkusele . </s> </p>
<p> <s> <hi rend="rasvane"> Liikumine EESTI LAPSE EEST , <gap rend="viited"/> </hi> </s> </p>
<p> <s> Alla kirjutanud üle 1600 eraisiku ja 54 organisatsiooni </s> </p></div3>
        </div2>
        <div2 type="rubriik">
          <head> Maamajandus </head>
          <div3 type="artikkel"><head> Lehmi pole kuhugi matta </head>
<p> <s> <hi rend="rasvane"> Surnud koduloom võib jääda maha matmata , sest sugugi mitte igal pool ei ole ametlikke matmispaiku </hi> </s> </p>
<p> <s> Hiljuti suri Are vallas tegutsevas OÜs Karu Piim lehm . </s> <s> Seadust rikkudes anti see anti külakoertele toiduks . </s> <s> “ Ma tean , et see on ebaseaduslik , aga mida ma teha saan ? </s> <s> Põletada ma teda ju ka ei tohi ? ” tõstab Karu Piima osanik Ivar Puuram käed taeva poole . </s> <s> “ Meil siin ju pole matmispaiku ! ” </s> </p>
<p> <s> Seadust oleks Puuram aga rikkunud ka siis , kui ta kurnatusse surnud pudulojuse maha oleks matnud - seda tohib teha vaid selleks ette nähtud kohtades , matmispaikades . </s> </p>
<p> <s> Kokku on Eestis 55 matmispaika . </s> </p>
<p> <s> <hi rend="rasvane"> Kolm matmispaigaga omavalitsust </hi> </s> </p>
<p> <s> Põllumajandusministeeriumi veterinaaria- ja toiduosakonna juhataja Hendrik Kuuse sõnul vastutab oma territooriumil loomsete jäätmete saatuse eest kohalik omavalitsus . </s> <s> Matmispaiga rajanud omavalitsusi on Eestis kolm : Kaarma , Leisi , Orissaare . </s> </p>
<p> <s> Are vallavanema Enn Kuslapi sõnul on matmispaiku nii vähe ka riigi tegematajätmiste tõttu . </s> <s> Valla avaldused , saamaks luba loomade surnuaia rajamiseks , on keskkonnateenistus senini tagasi lükanud . </s> <s> Põhjuseks on olnud põhjavee liigne lähedus . </s> <s> Sama mure on ka Läänemaal . </s> </p>
<p> <s> Pärnumaa keskkonnateenistuse jäätmespetsialisti Peeter Oja sõnul oli palve tagasilükkamise põhjuseks hoopis dokumentide puudulikkus . </s> <s> “ Nad esitasid meile mingi kaardi , kuid sellele ei olnud märgitud , kuhu nad matmispaika tahavd teha , ” ütleb ta . </s> </p>
<p> <s> Matmispaikadest päris tühi Pärnumaa siiski ei ole , kuid need kuuluvad tapamajade juurde . </s> <s> “ Mis häda pärast need võõra laiba vastu peaksid võtma ? ” küsib Puuram . </s> <s> OÜ Karjamõisa Tapamaja osanik , vallavanem Enn Kuslap tunnistabki , et nad eelistavad “ oma kraami ” . </s> </p>
<p> <s> Karjamõisa tapamaja on just see koht , kuhu Ivar Puuram oma lehma hädatapuks tahtis toimetada . </s> <s> Ei saanud , kuna loom oli liiga kondine . </s> <s> Lõpnud looma võinuks ka karusloomadele söödaks viia , kuid Arest asuvad kõik karusloomakasvatajad nii kaugel , et Puuramil tulnuks bensiiniraha arvestades surnud lehmale veel peale maksta . </s> </p>
<p> <s> <hi rend="rasvane"> Seadused surma ei arvesta </hi> </s> </p>
<p> <s> Lemmikloomatoiduks surnud lehm ka tõenäoliselt ei sobiks . </s> <s> “ Lemmikloomade toitu võib teha vaid toorainest , mis on inimeselegi kõlblik , haigusesse surnud looma omast ei tohi , ” annab Hendrik Kuusk teada neile , kelle loom mingisse haigusesse koolnud . </s> </p>
<p> <s> Puurami meelest on kogu probleemi puhul tegu lihtsalt totrusega . </s> </p>
<p> <s> “ Euroliidu pärast tehakse meil valmis igat masti seadusi , kuid seda ei vaata keegi , kas neid ka täita on võimalik , ” väidab Puuram . </s> </p>
<p> <s> Samas manitseb Kuusk siiski asja suureks puhumast . </s> <s> “ Kunagi pole tohtinud loomi niisama aia taha matta , ” sõnab ta . </s> <s> Tema sõnul ei tehta seadusi selle arvestusega , et kellelgi võib lehm ära surra . </s> <s> “ Põllumajanduse eesmärk on muu , looma surm on äririsk . ” </s> </p>
<p> <s> Kuuse sõnul peaks aasta lõpuks valmima jäätmekäitlustehas , kuhu talumeeste loomad vähemalt esialgu päris tasuta transporditakse . </s> </p>
<p> <s> Seni matavad peremehed oma surnud lehmad-lambad metsa või aia äärde või kes teab kuhu . </s> <s> “ Mis neil muud üle jääb , ” kommenteerib Are vallavanem Enn Kuslap mõistvalt . </s> </p>
<p> <s> Alalist trahvihirmu matjad tundma ei pea , sest Kuuse sõnul pole kontrollimise eesmärgiks kunagi lauskontroll . </s> <s> “ Siin kehtib sama põhimõte , mis kiiruse ületamistegi puhul : pistelisus . ” </s> </p></div3>
          <div3 type="artikkel"><head> Silo tee sirelite õitseajal </head>
<p> <s> <hi rend="kaldkiri"> 11.06.2003 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Paar päeva silotegu määrab piimakarja aastatoodangu </hi> </s> </p>
<p> <s> “ Kogu piimakarja aastakasum sõltub vaid neist paarist päevast aastas , kui põllumees oma karjale silo teeb , ” kinnitas põllumajandusülikooli professor Olav Kärt eelmisel nädalal Adaveres peetud põllupäeval . </s> <s> “ Mis kvaliteediga see silo saab tehtud ja käärima pandud , sellest sõltub suuresti karja väljalüps . ” </s> </p>
<p> <s> Käes on silotegemise aeg ja rohu esimene niide paljudel maas , seetõttu oli huvi silotegemise vastu Adavere põllupäeval eriti suur . </s> <s> Nõuandeid sööda kvaliteedi parandamiseks jagasid Eesti Maaviljeluse Instituudi ( EMVI ) ja EPMÜ teadlased . </s> </p>
<p> <s> <hi rend="rasvane"> Vanamoodi enam ei saa </hi> </s> </p>
<p> <s> “ Vanamoodi ma enam silo teha ei tahaks , sest tahan oma piimakarjalt rohkem piima saada , ” ütles OÜ Müüriku Farmer juhataja Endel Mäesepp Adavere põllupäeval . </s> <s> Mäesepa põllumajandusettevõttes Väike-Maarjas on 400pealine piimakari aastatoodanguga 7800 kg lehma kohta . </s> </p>
<p> <s> “ Me tahame karja 8000kilose aastalüpsini viia , aga senisel moel loomadele silo tehes seda me küll ei saavuta , ” arvas Mäesepp . </s> <s> Ta lubas tänavu esimest aastat proovida silotegu konservandi abiga . </s> </p>
<p> <s> “ Sellistele nõupäevadele pole mõtet tulla nullist õppima , vajalik on ikkagi eelnev ettevalmistus , ” väitis agronoom ja karjakasvataja Andres Härm Tartumaalt Haage suurtalust . </s> </p>
<p> <s> Härmi arvates on teadlaste süvauuringud põllumeestele ääretult vajalikud . </s> <s> “ Me ju ise toodame oma sööta . </s> <s> Ja ainuke viis , kuidas saame kulusid kokku hoida , on toota seda sööta väga kvaliteetselt . ” </s> </p>
<p> <s> Härmi sõnul ei korva söödavarumisel möödalaskmisi , mis tehtud hiljem , enam millegagi . </s> </p>
<p> <s> Kuna jõusööda ostmine praeguse piimahinna juures ei tule kõne allagi , siis ainuke väljapääs on oma sööt põllult korralikult võtta , arutles Haage suurtalu peremees . </s> </p>
<p> <s> Rootsis Uppsala põllumajandusülikoolis doktorikraadi kaitsnud EMVI teadlane Paul Lättemäe lähtus oma ettekandes nn Rootsi koolkonnast , mille põhimõte on , et silo kvaliteeti saab tõsta silokindlustuslisandite abiga . </s> <s> Kindlustuslisandid ehk konservandid soodustavad piimhappelist käärimist . </s> </p>
<p> <s> Mitmeaastaste katsete tulemuste näitel tõi Lättemäe välja erisused , kuidas konservantide abiga surutakse maha vale käärimine ja pidurdatakse proteiini lagunemist , nii et roisubakterid ei saa areneda . </s> <s> Konservandid aitavad vähendada kuivaine kadusid ja mõned neist suurendavad silo aeroobset stabiilsust . </s> </p>
<p> <s> Põllumajandusdoktor ise peab kõige paremaks konservandiks Nibeni , mis on väga töökindel , olgu käärimistingimused millised tahes . </s> </p>
<p> <s> “ Kas soolaga saab silo teha ? ” küsiti nõupäeval . </s> <s> Teadlase vastus oli , et soolata ju võib , aga soola peab siis väga palju panema ja lehm ju niisugust silo hea meelega ei söö . </s> <s> Ka vadaku kohta arvas ta , et kuna see sisaldab palju vett , siis eriti palju juurde see silole ei anna . </s> </p>
<p> <s> EMVI teadlased katsetavad ka erinevate silokindlustuslisandite töökindlust , samas ei saa nad soovitada neid lisandeid , mida katsetatud pole . </s> <s> Näiteks Kesk- või Lõuna-Euroopast toodud silokindlustuslisandid toimivad küll efektiivselt raiheina korral , aga Eestis raihein ei kasva . </s> <s> Meie rohumaadel on peamiselt liblikõielised rohttaimed , selline importlisand ei pruugi olla Eesti silo jaoks efektiivne . </s> </p>
<p> <s> EMVI teadlane Uno Tamm tõi välja eri taimeliikide mõju silo söömusele . </s> <s> Meie põllumehed ei taha ainult jõusöödale üle minna , vaid püüavad maksimaalselt rohusilo loomale sisse sööta , selgitas Tamm ja soovitas eelistada segasilo , mis on tehtud erinevatest taimeliikidest . </s> <s> Näiteks piima rasvaprotsent tuleb segasilo korral suurem . </s> </p>
<p> <s> <hi rend="rasvane"> Töö kiire ja puhas </hi> </s> </p>
<p> <s> Taimse Materjali Kontrolli Keskuse teadlane Riho-Jaak Sarand seostas silo kvaliteedi juustu tegemisega tööstustes . </s> <s> “ Rahuldava silo puhul head juustu ei saa , ” kinnitas Sarand . </s> <s> Silotegemine oleneb valmistamise täpsusest , materjali puhtusest , tallamise kvaliteedist ja kiirusest , kui ruttu siloauk kinni saadakse . </s> <s> Samuti sõltub see kuivainesisaldusest . </s> </p>
<p> <s> Sarand rõhutas eriti silotegemise puhtust : kui musta käruga sõita üle sileeritava massi , siis jäävad bakterid silo sisse ja väärt sööta ei saa , arenema võivad hakata ka hallitussseened . </s> </p>
<p> <s> “ Kui tahame oma ettevõttes midagi uuendada või kuhugi investeerida , siis enne peame alati teadlastega nõu , ” ütles põllupäeva korraldaja AS Adavere Agro direktor Hannes Alusalu . </s> <s> Ta kinnitas , et nii söödatootmisel kui veisekarja pidamisel on teadlaste nõuanded hädavajalikud . </s> </p></div3>
          <div3 type="artikkel"><head> EPKK-l uus nõukogu ja revisjonikomisjon </head>
<p> <s> <hi rend="kaldkiri"> 11.06.2003 </hi> </s> </p>
<p> <s> Eesti Põllumajandus-Kaubanduskoda valis üldkoosolekul uue nõukogu . </s> </p>
<p> <s> EPKK juhatuse esimees Ester Tuiksoo ütles , et endisest koosseisust valiti nõukogusse vaid Aavo Mölder ja Jaanus Murakas . </s> </p>
<p> <s> “ Nii suured muudatused on uue põhikirja tulemus . </s> <s> Nõukogu on 15-liikmeline ja sinna esitasid kandidaate seitse liikmete gruppi , ” selgitas Tuiksoo . </s> </p>
<p> <s> Põllumajandusega tegelevaid füüsilisi isikuid esindab uues nõukogus Jaan Sõrra ( Kämara-Antsu talu ) , juriidilisi isikuid Aavo Mölder ( AS Tartu Agro ) ja põllumajandussaaduste töötlemisega tegelevaid juriidilisi isikuid Rein Triisa ( AS Vilma ) . </s> </p>
<p> <s> EPTLi esindajad on Kalev Kreegipuu , Viktor Sartakov ja Urmas Ingver . </s> </p>
<p> <s> Talupidajate ühenduste grupist osutusid valituks Ilmar Haak , Kalle Samra ja Janno Rüütle . </s> </p>
<p> <s> Põllumajandussaaduste töötlejate mittetulundusühingute grupi esindajatena on nõukogus Jaanus Murakas ( Eesti Piimaliit ) , Elmut Paavel ( Eesti Lihatöötlejate Assotsiatsioon ) ja Uno Kaldmäe ( Eesti Leivaliit ) </s> </p>
<p> <s> Teenuseid pakkuvaid mittetulundusühinguid esindavad nõukogus Helle Virt ( Põlva Hoiu-Laenu Ühistu ) , Margus Timmo ( Eesti Maaturism ) ja Mati Koppel ( Jõgeva Sordiaretuse Instituut ) . </s> </p>
<p> <s> Üldkoosolekul valiti ka üheks majandusaastaks revisjonikomisjon , kuhu kuuluvad AS Saidafarm juhatuse esimees Juhan Särgava , AS Tallegg juhatuse esimees Kalvar Kase ning Saaremaa Liha- ja Piimatööstuse peadirektor Ahti Viilup . </s> </p></div3>
        </div2>
        <div2 type="rubriik">
          <head> Tarbija </head>
          <div3 type="artikkel"><head> Kontrolliti hooajakaupu </head>
<p> <s> <hi rend="kaldkiri"> 11.06.2003 </hi> </s> </p>
<p> <s> Tarbijakaitseamet avastas hooajakaupu kontrollides enim puudusi märgistuse ja eestikeelse teabega varustamise osas . </s> </p>
<p> <s> Näiteks nooltel on võõrkeeles teave : “ Tegemist ei ole laste mänguasjaga . </s> <s> Toode on mõeldud täiskasvanutele oskuslikuks kasutamiseks . </s> <s> Võib põhjustada vigastusi . ” </s> <s> Eesti keeles see teave puudus ja nooli müüdi koos mänguasjadega . </s> </p>
<p> <s> Jalgrataste garantiitingimused olid vastuolus võlaõigusseadusega . </s> <s> Ostjad jäeti ostja teavitamata , pretensiooniõigusest . </s> </p></div3>
          <div3 type="artikkel"><head> Retseptita prillid ohustavad nägemist </head>
<p> <s> <hi rend="kaldkiri"> 11.06.2003 </hi> </s> </p>
<p> <s> Tarbijakaitseamet kontrollis retseptita lugemisprillide müüki Tallinna turgudel , kauplustes ja apteekides . </s> <s> 20 kontrollitud prillipaarist osutusid 15 paari mittekvaliteetseks . </s> </p>
<p> <s> Kontrollitud prillidest 10 paaril ei vastanud klaaside tugevus markeeringule . </s> <s> Näiteks oli tugevuseks märgitud -3,00 , tegelik tugevus oli -2,75 . </s> </p>
<p> <s> 5 paaril ei vastanud silmavahe markeering tegelikkusele . </s> <s> Näiteks oli silmavaheks märgitud 62 mm , tegelik vahe oli aga 73 mm . </s> <s> Kuuel paaril oli silmavahe üldse märkimata , ühel paaril oli optiliste kõrguste vahe 3 mm . </s> </p>
<p> <s> Selliste prillide müügihinnad on odavad : alates 20 kuni 100 kroonini ja mõeldud on need väga lühiajaliseks kandmiseks . </s> </p>
<p> <s> Arstide arvates võib selliste prillide pikaajaline kandmine nägemist kahjustada . </s> <s> Kui prilliklaaside tsentrid erinevad prillikandja pupillide vahekaugusest , tekivad silmades lihaspinged , silmad väsivad ruttu , pea võib valutama hakata ja tekkida kahekordne nägemine . </s> </p>
<p> <s> Kehva kvaliteediga prillide müüjaid karistati rahatrahviga ning need prillid on müügilt kõrvaldatud . </s> </p></div3>
        </div2>
        <div2 type="rubriik">
          <head> Turg </head>
          <div3 type="artikkel"><head> Viljandis uus lihapood </head>
<p> <s> <hi rend="kaldkiri"> 11.06.2003 <bibl> <author> Heino Laiapea </author> </bibl> </hi> </s> </p>
<p> <s> Laupäevast on Viljandis Riia maantee ääres endises talupoes avatud OÜ Viljandi Render Jaani lihapood . </s> </p>
<p> <s> Kui Paalalinnas asuv Maksimarket mullu enne jõule Viljandi Renderile lihamüügikoha üles ütles , otsis firma juht Tõnu Roslender võimalust uus kauplus avada . </s> <s> Uue Selveri kõrval tühjaks jäänud väike talupood tundus selleks kõige sobivam . </s> </p>
<p> <s> “ Olin kümme aastat ka turul lihamüüja , kuid loobusin veebruaris , sest turul on kõrvuti müügis nii emise kui nuumiku liha . </s> <s> Noore sea liha hind on paratamatult kõrgem , nii et konkureerida ei suuda , ” selgitas Roslender . </s> <s> “ Meie eelis on see , et müügil on kogu aeg ühesugune noore sea liha . ” </s> </p>
<p> <s> Sead ostis firma varem Tarvastu osaühingult Nukike , nüüd on varustajaks Viru Lihaühistu ja OÜ Estonia . </s> <s> Eks sealt osteta , kus kvaliteedi ja hinna suhe tasakaalus . </s> </p>
<p> <s> Roslenderi perefirmal on Karula Piiri teenustapamaja , mis on Pärsti valla Elbi LÜ tapamaja kõrval Viljandimaal teine , kus saab ka iga talunik lasta oma siga tappa . </s> <s> Sealt saavad liharümpasid osta teisedki edasimüüjad . </s> </p>
<p> <s> Konkurendi , Elbi loomakasvatusühistu esimees Peeter Tuur ütles , et pole veel uues Jaani lihapoes käinud , kuid Posti tänaval asuvas Jaani teises kaupluses on olnud korralik kraam . </s> </p>
<p> <s> Peeter Tuur lõpetas turul lihamüügi ja avas oma kulinaariapoe pea kaks aastat varem kui Roslender . </s> <s> “ Siis oli oht , et Viljandi turul lõpetatakse üldse lihamüük , sest tingimused ei vastanud nõuetele . </s> <s> Saime turu lähedal kaupluseruumid ja nüüd on meil juba kaks aastat tegutsenud Elbi Kulinaaria , kus müüme väga rikkalikus valikus tooteid , ” rääkis Tuur . </s> </p>
<p> <s> Poolteist aastat tagasi valminud Viljandi uues turuhoones on kuus lihamüüjat , kellel on praeguseks head töötingimused . </s> </p></div3>
        </div2>
        <div2 type="rubriik">
          <head> Ilm </head>
          <div3 type="artikkel"><head> Augustis saavad ilmahuvilised Tõraveres kokku </head>
<p> <s> <hi rend="kaldkiri"> 11.06.2003 </hi> </s> </p>
<p> <s> Eesti Meteoroloogia ja Hüdroloogia Instituudi ( EMHI ) , Tartu observatooriumi , Eesti Loodusuurijate Seltsi ( ELUS ) ja Maalehe eestvõttel toimub 10. augustil Tartu lähedal Tõraveres ilmahuviliste kokkutulek . </s> </p>
<p> <s> Räägime EMHI tegemistest , sünoptikud on lubanud selgitada , kuidas ilmaennustamine käib . </s> <s> Kohale on oodatud ka kõik ilmatargad . </s> <s> Loodetavasti võtab neistki keegi sõna ja tutvustab oma ennustamismeetodeid . </s> <s> Kõneks tuleb samuti ELUSi ilmahuviliste sektsiooni töö ning edasine tegevus . </s> </p>
<p> <s> Sektsioon hõlmab ilmahuviliste kõrval ka n-ö amatöörmeteorolooge , kes teevad vaatlusi endistel majandite põldudel . </s> </p>
<p> <s> Päeva sisse mahub Tartu ilmajaamaga tutvumine Ain Kallise juhatusel . </s> <s> Kuna neil päevil peetakse Tõraveres ka amatöörastronoomide kokkusaamist , on oodata nendegi osavõttu . </s> <s> Teeme ekskursiooni Tartu observatooriumi ning kaeme lähemalt suuri teleskoope . </s> </p>
<p> <s> Ilmahuviliste kokkutulek algab observatooriumi peahoones Tõraveres kell 11 ning kestab 4-5 tundi . </s> <s> Seejärel on soovijail võimalus minna jalgsimatkale ümbruskonna kaunisse loodusse . </s> </p>
<p> <s> Kokkutuleku õnnestumiseks on oodatud kõik ettepanekud ja väärt mõtted telefonil ( 07 ) 410 136 või arvutiaadressil kallis@aai.ee ( Ain Kallis ) või ( 07 ) 442 250 , rein@maaleht.ee ( Rein Raudvere ) . </s> </p></div3>
        </div2>
        <div2 type="rubriik">
          <head> Elu </head>
          <div3 type="artikkel"><head> Film Kalaranna trellidest </head>
<p> <s> <hi rend="kaldkiri"> 11.06.2003 <bibl> <author> Anneli Sihvart </author> </bibl> </hi> </s> </p>
<p> <s> <hi rend="rasvane"> Laupäeval , 14. juunil kl 19.30 näitab ETV vastset dokumentaalfilmi “ Eesti vangla ” </hi> </s> </p>
<p> <s> Jutustaja rollis on “ Eesti vangla ” filmis Lembit Ulfsak . </s> <s> Stsenaristide nägemust mööda peaks ta olema kui igavene vang , kes nappide sõnadega kindlusvangla ajalugu tutvustab . </s> </p>
<p> <s> Igavest vangi grimeeris Ene Antson . </s> <s> Antson on aga ise sündinud juhtumisi just sellessamas Patarei vanglas Kalaranna tänav 2. </s> </p>
<p> <s> Antsoni ema viidi 1941. a lapsena Siberisse ja sai sealt neiuna põgenema . </s> <s> Eestisse tagasi jõudnud , abiellus ta toonaste näitajate järgi igati õigel poolel ehk siis laskurkorpuses sõdinud mehega . </s> </p>
<p> <s> Üles leiti see Siberist põgenenu paraku ikkagi ja pandi vangi . </s> <s> Nii juhtuski , et laps sündis Patareis . </s> </p>
<p> <s> Vangla sai omaaegsest patarei kasarmust siis , kui loodi Eesti riik . </s> <s> Patarei vanglast on hiljem läbi käinud nii mõnedki Eesti Vabariigi algaastate poliitikud , kelle toel see kinnipidamiskoht sündis . </s> <s> Näiteks kindral Andres Larka . </s> </p>
<p> <s> <hi rend="rasvane"> Poliitvangid </hi> </s> </p>
<p> <s> Iga riigikorra ajal on Patareis hoitud nii kriminaal- kui poliitilisi vange , sekka neidki , kelle poliitiline tegevus kriminaalseks ümber kvalifitseeriti . </s> </p>
<p> <s> Filmis on keskendutud poliitvangidele . </s> <s> Vanim intervjueeritav on kommunistliku ilmavaatega kinnipeetute esindaja Olga Lauristin . </s> </p>
<p> <s> Patareis hoitud vapsidest ei õnnestunud filmi tegijatel kedagi kätte leida . </s> <s> Seevastu Saksa aja vangidest on küsitletud mitmeid . </s> </p>
<p> <s> Enn Sarv ja Jaan Kross jõudsid Patareis istuda kahe režiimi ajal. </s> <s> Kõigepealt panid Saksa võimu esindajad nad trellide taha kui Eesti Rahvuskomitee liikmed . </s> <s> Sarv saadeti veel edasigi , Krossile aga tegi keegi eestlane värava 1944. a lahti , sõnades selgituseks vaid : “ See jama on nüüd läbi ! ” </s> </p>
<p> <s> Aastal 1946 jõudsid nii Sarv kui Kross kenasti vanglasse tagasi . </s> </p>
<p> <s> Sarv oli vahepeal jõudnud isegi Punaarmee koosseisus ( “ Vist koguni ratsaväeosas ? ” kahtles Mati Talvik ) Preisimaad vabastada , Kross aga Tartu ülikoolis tsiviilõiguse õppejõuna tööle asuda . </s> </p>
<p> <s> 1946. a oli Patareis palju koolinoori . </s> <s> Teistesse vanglatesse ei saanud neid veel edasi saata , kuna nad polnud täisealiseks saanud . </s> <s> Eks ootasid siis tarviliku sünnipäeva ära . </s> </p>
<p> <s> Koolitüdrukud Haili Jürgenson ja Ageeda Paavel alustasid isamaalisi tegusid Tõnismäe obeliski õhkulaskmisest . </s> <s> Ei selle ega lendlehtedega nad veel vahele ei jäänud . </s> </p>
<p> <s> Õnn jättis tüdrukud maha siis , kui nad püüdsid Tõnismäe haiglas kinni võetud ja veel ellu jäänud metsavenna ära varastada . </s> </p>
<p> <s> <hi rend="rasvane"> Parem kui Pagaris </hi> </s> </p>
<p> <s> Pea kõik kinnitasid , et Pagari tänava järel oli Patarei vangla suisa puhkekodu . </s> <s> Seda arvas ka toonane üliõpilane Hilja Rütli , keda Pagari tänaval nii kaua peksti , kuni ta end Inglise spiooniks tunnistas . </s> </p>
<p> <s> Hiljem Pelgulinna haiglas vanemõena töötades pani Rütli oma mälestused kirja ja saatis soomlannast sõbranna abil salaja välismaale . </s> <s> Rootsis ilmuski 1970ndate algul varjunime all tema mälestuste esimene , Patareist jutustav osa “ Kuradil ei ole varju ” . </s> </p>
<p> <s> Johannes Hindi ja Desintegraatori lugu meenutavad pearaamatupidaja Laine Tullus ning advokaat Jüri Rätsep . </s> </p>
<p> <s> Teet Kallas meenutab , kuidas purjuspäi restoran Gloria ees valla pääsenud isamaaline sõim ta Patarei vanglasse viis ning mismoodi ta vangla haiglas oma romaani “ Heliseb-kõliseb ” kirja pani . </s> </p>
<p> <s> Oma lugu on Tiit Madissonil , oma lugu kunagisel vangil Lagle Parekil , kes hiljem vanglat siseministrina inspekteerimas käis ja sealsetele ametnikele rahustavalt kinnitas , et tal pole plaaniski tagantjärele sõdida nende kui inimestega - ta sõdis ju kommunistliku režiimiga . </s> </p>
<p> <s> Ja nii edasi - ajaloos tagasi . </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> Neli maakonda pidasid Põltsamaal laulupidu </head>
<p> <s> <hi rend="kaldkiri"> 11.06.2003 </hi> </s> </p>
<p> <s> 7. juunil Põltsamaal toimunud VII Peipsi-äärsete maakondade laulupeol esinesid kollektiivid Jõgevamaalt , Ida-Virumaalt , Tartumaalt ja Põlvamaalt . </s> <s> Kokku osales laulupeol üle 2200 taidleja . </s> </p>
<p> <s> Nelja maakonna laulupeo korraldajad pidasid oluliseks Põltsamaa seotust helilooja ja kirjamehe Karl August Hermanniga . </s> <s> Laulupidu algaski rongkäiguga Hermanni mälestussamba juurest Põltsamaa lauluväljakule . </s> <s> Peotõrviku süütas Jõgeva meeskoori vanem Heino Ilves . </s> </p>
<p> <s> Peo sissejuhatuseks laulsid ühendkoorid Põltsamaa puhkpilliorkestri saatel Hermanni “ Kungla rahvast ” , dirigeeris Põltsamaa muusikamees Urmas Mägi , kes oli sellel peol puhkpilliorkestrite üldjuht . </s> </p>
<p> <s> “ Urmas Mägi sai dirigeerimisega väga hästi hakkama . </s> <s> Tema tugev külg on ka see , et ta oskab puhkpilliorkestri repertuaari valida noortepäraseid palu , ” arvas Riigikogu liige ja Põltsamaa ekslinnapea Margi Ein , kes on kunagi ka ise puhkpilli mänginud . </s> </p>
<p> <s> Praeguse linnapea Jaan Aiaotsa sõnul tuli enne pidu Põltsamaa laululava remontida . </s> </p>
<p> <s> “ Tänane laulupidu on kultuurisündmus , mis ühendab nelja maakonda . </s> <s> Põltsamaa kui tugeva ajaloolise ja kultuuriloolise taustaga linn sobib hästi laulupeolinnaks , ” ütles meeskooride üldjuht Lauri Breede , kes dirigeeris Peipsi-äärsete maakondade laulupeol esimest korda . </s> </p>
<p> <s> Laulupeo üldjuhtideks olid ka Silvi Tanilov Laiuselt , Sirje-Reet Georg , Reet Sester ja Meeli Nõmme . </s> <s> Põltsamaa kultuuriinimestest olid kaastegevad tantsurühmade üldjuht Senta Bergmann , liikumisjuht Harri Sakjas , stsenarist -lavastaja Peeter Aruoja ja klaverisaatja Taimi Geraštšenko . </s> <s> Helipuldis oli aga staažikas muusikamees Aleksander Kossatkin . </s> </p>
<p> <s> “ Kui teistest maakondadest esinesid mees- , nais- ja segakoorid , siis Jõgevamaa kui korraldaja oli toonud esinema ka tantsurühmad ja lastekoorid , ” märkis maavalitsuse kultuuri- ja noorsootööspetsialist Maie Puusepp . </s> </p>
<p> <s> Koore juhatada tuli ka Põltsamaa kultuurikeskuse direktoril Irja Piiskoppelil , kes dirigeeris Alo Mattiiseni ja Jüri Leesmendi laulu muusikalist “ Väike merineitsi ” . </s> </p>
<p> <s> Kui poistekoorid , mudilas-koorid ja lastekoorid esitasid koos Uno Naissoo ja Ira Lemberi laulu “ Laula tuju heaks ” , oli dirigendipuldis Sadala põhikooli muusikaõpetaja Mare Talve . </s> </p>
<p> <s> Torma vallast oli kohal ka naisrahvatantsurühm , keda juhendab Evi Stukert . </s> <s> Peagi sõidavad nad esindama Jõgevamaad rahvusvahelisel festivalil “ Europeade ” . </s> </p>
<p> <s> Pärast ühendkooride traditsioonilisi lõpulaule anti laulupeotuli pidulikult üle Tartu maavanema kohusetäitjale Eha Pärnale , sest järgmine pidu toimub Tartu maakonnas . </s> </p>
<p> <s> <hi rend="rasvane"> Jaan Lukas </hi> </s> </p></div3>
        </div2>
        <div2 type="rubriik">
          <head> Naeris </head>
          <div3 type="artikkel"><head> 25% matusetuludest Vilosiusele ! </head>
<p> <s> <hi rend="kaldkiri"> 11.06.2003 </hi> <hi rend="rasvane"> PPP* </hi> </s> </p>
<p> <s> <hi rend="kaldkiri"> kas sind instrueeriti väike tüdrukuke et sul pole eriti vaja karta kukke aga seda meeles pea väike tüdrukuke et sa üle kõige pead kartma piimapukke piimapukid rohtunud astmed salatised ei küll kiirga ohtu need süütud rajatised ronida ne kukile ometi sul keelan sest et piimapukkidel salajane neel on söövad mööda veerevaid autosid ja busse mertsusi ja bee-emm-veid viivad hukatusse söövad piimahabemeid ja ka piimaninu järgmiseks mu nobe neid võivad võtta sinu Kaitseliitu astudes relvaloa me saame pisikesteks laastudeks pukid tulistame </hi> <hi rend="rasvane"> Contra </hi> *pahad piimapukid </s> </p>
<p> <s> <hi rend="rasvane"> Kevadine kokkuvõte </hi> </s> </p>
<p> <s> <hi rend="kaldkiri"> Tänavu oli tõesti külm talv ütles Riina ja võttis rinnahoidja ära . </hi> </s> <s> <hi rend="rasvane"> Meeme Tütt </hi> </s> </p>
<p> <s> <hi rend="rasvane"> Vastus võlgu </hi> </s> </p>
<p> <s> - Kui narkokoeraga püütakse diilereid , kas siis verekoeraga püütakse doonoreid ? - Kas tallalakkujate jaoks eksisteerivad ka keelebarjäärid ? - Kas kompliment on komplekside küüsis vaevlev korravalvur ? - Kui aiapidajal on aia kaitseks hernehirmutis , kas siis loomapidajal on karja turvamiseks lehmaehmatis ? - Kas hipodroomil mängides võib ratsa rikkaks saada ? - Miks rikuvad kõige sagedamini öörahu just päevavargad ? - Kas astronoomid on need , kes tähti noomivad , ja astronaudid need , kes tähti naudivad ? - Kui lõngus läheb juuksurisse , kas siis kiilaspea peaks minema juurdelõikaja juurde ? </s> <s> <hi rend="rasvane"> Andres Ülviste </hi> </s> </p>
<p> <s> <hi rend="rasvane"> Paetisme </hi> </s> </p>
<p> <s> - Joodikut meest ootab naine alati koju . </s> <s> Mis sest et tainarulliga , aga ikkagi ootab . - Puukoolides on tekkinud seisakud , kuna puuduvad istikud . - Kes tunneb , et hakkab surema , mingu ellujäämiskursustele . - Kui mees ütleb naisele “ kallis ” , käib jutt ilmselt ostuteemadel . - Kehv pastor on teistele ristiks ees . </s> <s> <hi rend="rasvane"> Jüri Paet </hi> </s> </p>
<p> <s> <hi rend="rasvane"> Reklaami </hi> </s> </p>
<p> <s> Täpselt samamoodi nagu pannakse auhinnaraha krõpsukotikestesse , torgatakse nad sisse ka kallitesse firmajopedesse . </s> <s> Osta endale Nike või Adidase jope . </s> <s> Lõika vooder katki ja otsi sealt raha . </s> <s> Ära kurvasta , kui ei leia . </s> <s> Osta aga kohe uus jope ja proovi uuesti ! </s> <s> <hi rend="rasvane"> Margo Vaino </hi> </s> </p>
<p> <s> <hi rend="rasvane"> Tõsi taga </hi> </s> </p>
<p> <s> Eesti Telefon saab uueks nimeks Elion . </s> <s> Juhatuse esimees Valdo Kalm pihtis , et nime valikule juhtis tähelepanu kord ta vanaisa : “ Telefoonis eli on , aga aru ei saa mette ! ” </s> </p>
<p> <s> <hi rend="rasvane"> Ausõna ! </hi> </s> </p>
<p> <s> <hi rend="rasvane"> Retroviisor </hi> </s> </p>
<p> <s> Kõrged praegused ja endised politseinikud peavad koosolekut : kuidas saata väärikalt pinsile eluaegne autoinspektsiooni ja liikluspolitsei inspektor , kes pikki aastaid on veetnud kõik ööd , ilmast küsimata , varjatult maanteedeäärsetes metsatukkades , tabamaks kihutajaid , ärandajaid , joodikuid ja muidu pätte . </s> <s> Peab talle ju kolleegide poolt miski väärilise kingituse tegema . </s> <s> Et meelde jääks . </s> </p>
<p> <s> Tuul teeb otsa lahti : “ Mehed , paneme rahad kokku . </s> <s> Sellise tubli seltsimehe jaoks pole meist küll kellelgi mõnest sajast kahju ! </s> <s> Mida talle kinkida , ah ? ” </s> </p>
<p> <s> “ Kingiks stereo ? ” arvab Seppik . </s> <s> ( Kuhu Arnold Sai sai ? - toim. ) </s> </p>
<p> <s> “ Loll peast , tal mitu raadiot kodus ja peale selle pole tal ka muusikalist kuulmist , uudiseid võtab väljakutsena ja adekvaatselt reageerib ainult sireenile , ” kisab ülemus . </s> </p>
<p> <s> “ Vilkurile ka , vägevalt , ” lisab moka otsast Pikaro ja silitab vargsi jalahaava . </s> </p>
<p> <s> “ Kingiks tsikli , sihukese korraliku - Kawasaki või nii , ” arvab Pihl . </s> </p>
<p> <s> “ Kihutama hakkab ja kukub ümber , raisk . </s> <s> Tõmbab nina täis ja kukub ümber , ” arvab Klandorf . </s> </p>
<p> <s> “ Äkki vormistaks ta mõne korteri peale või nii , ” pobiseb Laanet . </s> </p>
<p> <s> “ Tal , kuradil , ju maja Meriväljal ja suvilaköks Valkla kandis . </s> <s> Kevadel , kui puud veel lehes pole , paistab Kaasiku maja kätte . ” </s> </p>
<p> <s> “ Mihukese Kaasiku , kas Ülo oma või ? ” ärkab äkki sekretär , kole ja kortsuline tädi , keda kõik politseinikud Maadamiks kutsuvad , sest peale päevatööd käib ta ametis erinevates peentes majutuskohtades . </s> <s> Tema põhitegevus seal on põtru kohalikele libuskitele korraliku tasu eest peale tõsta . </s> <s> Ja pärast maha ja taksoga sadamasse . </s> <s> “ Oi sa pagan , Ülo oli ikka üks oksa kasvand mees , kahju , et ta maha löödi ! ” </s> </p>
<p> <s> “ Mine põrgu , Maadam , mis Ülo ! </s> <s> Viktorist räägime , Kaasiku Vikist , advokaadist , nupumehest , ” seletab Tuul . </s> <s> “ Midagi kallist , saate aru ... hinnalist on vaja . ” </s> </p>
<p> <s> Tagareast tõuseb püsti nooruke ja ausa silmavaatega mundris noormees : “ Saadaks ta veel eelviimasel ööl üksi patrulli , ” pakub ta . </s> </p>
<p> <s> “ Kuule , Sirk , see on juba liiast , ” lõugab näost punane Tuul . </s> <s> “ Ega ta nüüd nii kõva mees ka polnud . </s> <s> Aga sina , tattnina Sirk , lendad siitsamast nigu tuppa sittuja kass õue . </s> <s> Kust sa , raisk , siukse mõtte peale tulid ? ” </s> </p>
<p> <s> “ No ma lugesin seda Mario Puzo “ Ristiisa ” raamatut . </s> <s> Seal on läbi mitme lehekülje kirjeldatud , mismoodi New Yorgi politseinikud pistisevõtmise olid korraldanud . </s> <s> Kui need seal juba kuuskümmend aastat tagasi asja klaariks said , ega siis meie võmmid praegu kehvemad pole , ” vastab sirge seljaga Sirk . </s> </p>
<p> <s> “ Ammuks see lugemine meil siin moodi on läinud ! ? ” märatseb Tuul . </s> <s> “ Sa , poiss , vaata parem telekat . </s> <s> Kas Beverly Hillsi võmm võtab pistist ? </s> <s> Kas Medikopter 117 võtab pistist ? </s> <s> Kas komissar Rex võtab pistist ? </s> <s> Kas pealtnägijad võtavad pistist ? </s> <s> Ahhhh ? ! </s> <s> Või tema loeb ! </s> <s> Tee et sa kaod ! ” </s> </p>
<p> <s> Tegelikult oli see üks anekdoot , mille ma teile praegu ümber jutustasin , aga Sirgist kahju ikka . </s> </p>
<p> <s> <hi rend="rasvane"> Lembit Remmelgas </hi> </s> </p>
<p> <s> <hi rend="rasvane"> Päevaraamat </hi> </s> </p>
<p> <s> <hi rend="rasvane"> Inna Aeg </hi> </s> </p>
<p> <s> 5. juuni </s> </p>
<p> <s> Kiidan teid , ausad ja auväärt rahvasaadikud . </s> <s> Te olete tublid ! </s> </p>
<p> <s> Teie teate , kuidas miljonäriks saada . </s> <s> Te lasete endale isegi üheksakrooniseid parkimispileteid kinni maksta , rääkimata bussipiletitest . </s> <s> Te sõidate öösiti valijatega kohtuma ja võtate iga viie minuti tagant bensiini . </s> </p>
<p> <s> Te olete kogu rahvale eeskujuks , me kõik maksame kooliraha ja võtame teilt õppust . </s> </p>
<p> <s> 6. </s> </p>
<p> <s> Kreisimees , dirigent ja Riigikogu liige Tarmo Leinatamm pole kaks nädalat parlamenti tööle jõudnud . </s> <s> Ta ütles , et läks Tartusse valijatega kohtuma . </s> <s> See tähendab , et ta läks “ Aidat ” dirigeerima . </s> <s> Eks muidugi , kontserdile müüdi tuhandeid ja tuhandeid pileteid , küllap nende seas mõni valija ikka on . </s> </p>
<p> <s> 7. </s> </p>
<p> <s> Meil on praegu raske aeg . </s> <s> Kui juba Parts lubas Everesti vallutajale kõigest raamatu kinkida ja ta enda juurde vastuvõtule kutsuda , siis peab raske aeg olema . </s> </p>
<p> <s> 8. </s> </p>
<p> <s> Nii kui politseipoiss Sirk kinga sai , võitis Markko Märtin autoralli maailmameistrivõistluste etapi . </s> <s> Politseiamet peaks end tihedamini tuulutama . </s> </p>
<p> <s> 9. </s> </p>
<p> <s> Parts kingib Märtinile uue kapoti , sest atlased said otsa . </s> </p>
<p> <s> 10. </s> </p>
<p> <s> Panime lõpuks kartuli maha . </s> <s> Viimasel ajal on meie külas palju vargil käidud , võetakse kõike , mis käeulatusse jääb . </s> <s> Meilt on juba ära viidud sau-nauks , korsten , tikripõõsad ning labidas . </s> </p>
<p> <s> Seetõttu olen nüüd eriti hoolas ja valvas : igal õhtul nopin kartulid üles , panen kottidesse ning viin tuppa voodi alla . </s> <s> Hommikul võtan need voodi alt ning viin uuesti põllule ja pistan mulda . </s> <s> Tundub , et nii läheb vist sügiseni välja ja siis saan enne euroreferendumit hea saagi . </s> </p>
<p> <s> Vanamees ütles selle peale , et 25% kartulisaagist pean ma temale andma , sest nii on kirjas meie abielulepingus - et kui ta teeb head tööd ning saak tuleb hea , kuulub talle 25% saagist . </s> <s> Annaks jumal , et ka sel suvel tuleks põud . </s> </p>
<p> <s> 11. </s> </p>
<p> <s> Valitsus kihutab , sada sees , oma 100. päevale vastu . </s> <s> Kas me 101. päeva näeme ? </s> </p>
<p> <s> Kes valitsusele pikka iga ei soovi , see järgmist kevadet ei näe . </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 11.06.2003 <bibl> <author> Mati Soomre </author> </bibl> </hi> <hi rend="rasvane"> 9 . </hi> </s> <hi rend="rasvane"> <s> VI </s> </hi> </p>
<p> <s> 1908 Inglismaal Longtoni kohal kuumaõhupallilt 3352 m kõrguselt hüpanud Louie May langevarju tõmbenöör takerdus . </s> <s> <hi rend="rasvane"> Dolly Shepherd püüdis kaaslanna </hi> kinni <hi rend="rasvane"> ja laskus koos temaga </hi> ühe langevarju abil <hi rend="rasvane"> maapinnale </hi> . </s> <s> Esimese õhus päästmise sooritanud Dolly ja Louie kuulusid õhupallidelt hüppavate langevarjurite gruppi . </s> </p>
<p> <s> <hi rend="rasvane"> 10. VI </hi> </s> </p>
<p> <s> 1942 sündis kirjandusteadlane professor <hi rend="rasvane"> George </hi> ( Jüri ) <hi rend="rasvane"> Kurman </hi> . </s> </p>
<p> <s> Tõlkis 1982. a “ Kalevipoja ” inglise keelde . </s> </p>
<p> <s> <hi rend="kaldkiri"> “ Laena mulle kannelt , Vanemuine ! </hi> </s> <hi rend="kaldkiri"> <s> Kaunis lugu mõlgub meeles , muistse põlve pärandusest ihkan laulu ilmutada . ” </s> </hi> </p>
<p> <s> “ Vanemuine , lend me your lyre A sweet song is stirring my senses And I long to unfold in song The legacy of ancient ages . ” </s> </p>
<p> <s> “ Kalevipoja ” täistõlked on ilmunud saksa ( 1857-1861 ) , vene ( 1886-1889 ) , ungari ( 1929 ) , läti ( 1929 ) , soome ( 1957 ) , tšehhi ( 1959 ) , leedu ( 1963 ) , rumeenia ( 1978 ) , ukraina ( 1981 ) , inglise ( 1982 ) ja rootsi keeles ( 1999 ) . </s> <s> Lühendatud tõlkeid ja ümberjutustusi eraldi raamatuna on veel taani ( 1878 ) , juudi ( 1922 ) , prantsuse ( 1930 ) , itaalia ( 1931 ) ja esperanto ( 1975 ) keeles . </s> <s> ( Pildil Jüri Arraku illustratsioon Enn Vetemaa raamatule “ Kalevipoja mälestused ” ) </s> </p>
<p> <s> 2001 <hi rend="rasvane"> lõi </hi> portugallane <hi rend="rasvane"> Luis Silva tennisepalli peaga </hi> järjest <hi rend="rasvane"> 59 minutit 53 sekundit </hi> . </s> </p>
<p> <s> <hi rend="rasvane"> 11. VI </hi> </s> </p>
<p> <s> 1953 sündis loodusteadlane ja ajakirjanik <hi rend="rasvane"> Peeter Ernits </hi> . </s> </p>
<p> <s> “ Kui linnalapse jaoks tähendab puruvana prügikastiinimest ja kala kalapulka , siis ei maksa imestada , et lollus looduse asjades üha vägevamalt ennast taastoodab . ” </s> </p>
<p> <s> 1933 <hi rend="rasvane"> kohtusid </hi> Stockholmis 1934. a <hi rend="rasvane"> jalgpalli MMi valikmängus Rootsi ja Eesti </hi> . </s> <s> See oli MMi ajaloo esimene kvalifikatsioonimäng , sest 1934 pääsesid finaalturniirile kõik registreerunud riigid . </s> <s> Rootsi võitis 6 : 2. </s> </p>
<p> <s> <hi rend="rasvane"> 12. VI </hi> </s> </p>
<p> <s> 1935 <hi rend="rasvane"> pidas </hi> Louisiana osariigi <hi rend="rasvane"> senaator Huey Long </hi> USA Senatis <hi rend="rasvane"> kõne </hi> , mis kestis <hi rend="rasvane"> 15 tundi 30 minutit </hi> . </s> <s> Kõne 150 000 sõna täitsid Kongressi protokolliraamatus 100 lehekülge . </s> </p>
<p> <s> <hi rend="rasvane"> 13. VI </hi> </s> </p>
<p> <s> 1913 sündis kirjanik <hi rend="rasvane"> Arvo Mägi </hi> . </s> </p>
<p> <s> Tema tetraloogia “ Karvikute kroonika ” ( “ Risti riik ” , “ Uued isandad ” , “ Õigus hõlma all ” , “ Lippude vahetus ” ) kujutab eesti rahva käekäiku ja elu läbi kaheksa sajandi , aastatel 1187-1972 , mil vahetub 31 inimpõlve ning meesliini mööda on see ahel pidev . </s> </p>
<p> <s> 1938 <hi rend="rasvane"> võitis Viinis </hi> peetud rahvusvahelisel <hi rend="rasvane"> lauljate võistlusel esikoha </hi> bariton <hi rend="rasvane"> Tiit Kuusik </hi> . </s> <s> Ta kutsuti aastaks Viini Rahvusooperi solistiks . </s> </p>
<p> <s> <hi rend="rasvane"> 14. VI </hi> </s> </p>
<p> <s> 1940 <hi rend="rasvane"> sai Eestis surma </hi> Henry Antheil , <hi rend="rasvane"> esimene II maailmasõjas langenud ühendriiklane </hi> . </s> </p>
<p> <s> <hi rend="rasvane"> 15. VI </hi> </s> </p>
<p> <s> 1219 <hi rend="rasvane"> kukkus Tallinnasse taevast </hi> Taani lipp <hi rend="rasvane"> Dannebrog </hi> . </s> </p>
<p> <s> Juuni algul oli Lindanise linnuse all randunud Taani kuninga Valdemar II Võitja laevavägi , kaasas ka Eestimaa piiskop Theoderich . </s> <s> 15. juuni õhtul ründas Revalast ja Harjust kogutud eestlaste vägi Taani laagrit , tappis Theoderichi ja lõi vastase taganema . </s> <s> Ootamatult ründas eestlasi Rügeni slaavlaste vürsti Vitslavi väesalk ja taanlased said võidu . </s> </p>
<p> <s> Legendi järgi pöördus lahinguõnn taanlaste kasuks pärast seda , kui taevast langes valge ristiga punane lipp - praegune Taani riigilipp Dannebrog , Euroopa vanim . </s> <s> Taanlased rajasid Toompeale oma kivilinnuse , esimeseks Taani asehalduriks Tallinnas sai Lundi peapiiskop Andreas Sunesen . </s> </p></div3>
        </div2>
        <div2 type="rubriik">
          <head> TeRa </head>
          <div3 type="artikkel"><head> Reet Linna kutsub kaasa laulma </head>
<p> <s> Laupäeval , 14. juunil algusega 20.30 jõuab ETV ekraanile “ Laulge kaasa ” uue hooaja esimene saade , kus peaesinejana astub üles Siiri Sisask . </s> </p>
<p> <s> Saatesarjal “ Laulge kaasa ” läheb tänavu neljas hooaeg . </s> <s> Laulva saatejuhi Reet Linna eestvedamisel sõidetakse Eestimaa risti-põiki läbi , et pidada oma väikseid laulupidusid . </s> </p>
<p> <s> Saatetegijad otsisid tänavu uusi kohti . </s> <s> “ Tahame minna sinna , kuhu meie saade kunagi varem pole jõudnud , ” seletas Reet Linna . </s> <s> Esinemispaigad on valitud nii , et kaetud saaks nii Põhja- , Lõuna- , Lääne- kui ka Ida-Eesti . </s> <s> Tänavu tehakse 20 saadet , need on ETV eetris laupäeviti kuni oktoobrikuu lõpuni . </s> </p>
<p> <s> Sel suvel laulavad koos rahva ja solistidega ka tuntud raadiohääled , telenäod või kirjutavad ajakirjanikud , keda on laulmas kuuldud haruharva või üldse mitte . </s> <s> Reet Linna sõnul on oma raadio või lehe esindamine sama mis oma kodukandi esindamine . </s> </p>
<p> <s> Linna paneb inimestele südamele , et nad ühislaulmisest kindlasti osa võtaksid . </s> <s> Ja veel soovivad saatetegijad , et ükskõik millises kohas viibitakse , oleks seal laulmas kas või üks selle kandi rahvarõivais inimene . </s> </p>
<p> <s> Üllatusi on palju , üks neist ka televaatajaile . </s> <s> Igas saates esitatakse üks küsimus . </s> <s> Kõigi õigesti vastanute vahel loositakse viimases saates peavõit - nii palju kommi , kui võitja kaalub . </s> </p>
<p> <s> Sissepääs on endiselt prii , maksma peab vaid lauliku eest . </s> <s> Vanast laulikust ei pruugi kasu olla , kuna osa laule on uued . </s> </p>
<p> <s> “ Laulge kaasa ” on ETV ja meediagrupp Süd-Est suveprojekt . </s> <s> Saatemuusikat teevad Henn Rebane , Tiit Saluveer ja Are Jaama . </s> <s> Režissöör on Jaanus Nõgisto , helirežissöör Priit Kuulberg ja juhtoperaator Aare Varik . </s> <s> Produtsent on Valdur Sepp . </s> </p></div3>
          <div3 type="artikkel"><head> Tartu stuudio - 40 </head>
<p> <s> <hi rend="kaldkiri"> 11.06.2003 <bibl> <author> Sirje Pärismaa </author> </bibl> </hi> </s> </p>
<p> <s> Reedel , 6. juunil tähistas ETV Tartu stuudio piduliku vastuvõtuga klubis Atlantis oma 40. sünnipäeva . </s> <s> Heino Jallai juhtimisel alustanud Tartu korrespondendipunkt laienes stuudioks 1967. aastal , kui Vanemuise tänava korporatsioonimaja ehitati ümber televisiooni tarbeks ja koosseis kasvas poolesaja inimeseni . </s> </p>
<p> <s> Alates 2000. aastast asub stuudio Emajõe ärikeskuse 8. korrusel . </s> <s> Peaprodutsent Tiina Rebase käe all töötab kaheksa inimest . </s> <s> Tartus on oma teletööd alustanud päris mitu tuntud inimest , nagu Mart Siimann , Hagi Ņein , Rein Järlik ja Katrin Saks . </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
