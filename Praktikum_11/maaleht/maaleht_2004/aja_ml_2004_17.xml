<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 22.04.2004 ( number 17 ( 863 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 22.04.2004 ( number 17/2004 ( 863 ) ) </head>
        <div2 type="rubriik">
          <head> </head>
          <div3 type="artikkel"><head> Kaul Nurm : Parem GMO-toitu karta kui kahetseda </head>
<p> <s> <hi rend="kaldkiri"> 21.04.2004 <bibl> <author> Sulev Valner </author> </bibl> </hi> </s> </p>
<p> <s> Geneetiliselt muundatud kultuuridega ehk GMOdega seotud riskid põllumeestele ja tarbijatele on praegu veel liialt ebaselged , seetõttu oleks parem neid Eesti põldudele ja toidulauale mitte lasta - nii arvasid teabepäeval Tartus taluliidu juht Kaul Nurm , toitumisteadlane Mihkel Zilmer ning Ökoloogiliste Tehnoloogiate Keskuse teadur Marek Strandberg . </s> </p>
<p> <s> Professor Mihkel Zilmeri sõnul ei ole GMOdel Eestisse asja , sest meie toidulaud lihtsalt ei vaja seda . </s> <s> Eestimaine toit on praegu igati täisväärtuslik , seda on piisavalt ning see on kindlasti parem kui paljude teiste maade toit . </s> <s> GMO-toitu võib vaja olla maailmas näiteks selleks , et Aafrika inimesed saaksid täisväärtuslikku valku , ütles Zilmer . </s> </p>
<p> <s> Kaul Nurm tõdes , et Eesti riigi poliitika GMO küsimuses pole olnud väga selge . </s> <s> Euroopa Liidus on aga senine väga skeptiline positsioon muutumas . </s> <s> Nüüd öeldakse Euroopas üha enam , et tarbijal on õigus süüa seda toitu , mida ta tahab ning ka põllumehel on õigus külvata , mida tahab , ütles Nurm . </s> </p>
<p> <s> Nurme sõnul on nüüd peanõudeks , et kogu ahel peab olema jälgitav ning GMO-toit peab olema tähistatud . </s> <s> Samas avaldas Nurm kartust , et kontrollimine on väga keeruline . </s> <s> Tema sõnul oleks parem hoida , kui oiata ehk siis püsida traditsioonilise põllumajanduse juures , mitte riskida . </s> </p>
<p> <s> Marek Strandbergi arvates on GMO-uuringud kindlasti vajalikud , aga küsimus on selles , kas tasub kohe ellu rakendada tehnoloogiaid , mis ei ole piisavalt läbi uuritud . </s> </p>
<p> <s> Strandberg küsis ka , kas on ikka mõtet oma toitu ühekülgsemaks muuta , et siis hiljem kompenseerida seda ravimite ja toidulisandite juurdesöömisega . </s> </p>
<p> <s> Strandbergi sõnul on USAs ja Kanadas jõutud juba mitmete kohtuasjadeni seetõttu , et geneetiliselt muundatud vili on levinud edasi teiste talunike põldudele . </s> <s> Kusjuures süüdi , justkui analoogselt arvutite tarkvarapiraatlusega , on jäänud need talunikud , kes oma põllul võõrast kultuuri kasvatavad . </s> </p></div3>
          <div3 type="artikkel"><head> Põllumees peab seemnekartuli välismaalt tooma </head>
<p> <s> <hi rend="kaldkiri"> 21.04.2004 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Korralikku seemnekartulit Eestis napib , aga kontrollimata kartuli müük seemneks on keelatud . </hi> </s> </p>
<p> <s> Kartuli mahapaneku aeg on kohe käes , aga paljudel põllumeestel pole , mida maha panna , sest sertifitseeritud seemnekartulit Eestis napib . </s> <s> “ Tänavu tuleb seemnekartulist puudu , ” hoiatas seemnekartulikasvataja ja MTÜ Eesti Kartul juhatuse esimees Kalle Hamburg Raplamaalt , kellelt küsitakse tänavu rohkem kartuliseemet kui mullu . </s> </p>
<p> <s> Hamburg on juba 14 aastat seemnekartulit kasvatanud . </s> <s> Sel aastal on tal pea kogu seeme , paarsada tonni , juba ette ära müüdud . </s> <s> “ Potipõllumeestele veel midagi näpistan , aga suuri koguseid enam pole , ” ütles ta . </s> </p>
<p> <s> <hi rend="rasvane"> Huvi kartulikasvatuse vastu suur </hi> </s> </p>
<p> <s> Seemnekartuli nappus tuleb Hamburgi sõnul ühelt poolt põllumeeste teadlikkusest , kes kvaliteedi nimel nõuavad sertifitseeritud värsket seemet . </s> <s> “ Kartulikasvatajad oskavad väärtustada sertifitseeritud seemnekartuli eeliseid . </s> <s> Kvaliteeti võib ikkagi tagada ainult värske seemne ja korraliku tehnikaga , ” ütles Hamburg . </s> <s> Samas on Eestis ainult 84 ha tunnustatud seemnekartuli põlde , millelt saadi mullu 386 tonni sertifitseeritud seemnekartulit . </s> </p>
<p> <s> Söögikartulit on viimastel aastatel Eestis kasvatatud 12 000-16 000 hektaril . </s> <s> Tänavu on aga järsult kasvanud huvi kartulikasvatuse vastu ja kartulipind peaks tunduvalt suurenema , sest põllumehed tahavad ELi astudes maid rohkem kasutusse võtta - ELi investeeringutoetused lihtsalt sunnivad praegu põllumehi toodangu mahtu suurendama . </s> <s> “ Paljud põllumehed on valiku ees , kas lõpetada või jätkata . </s> <s> Aga kes tahab ELi tingimustes tootmisega jätkata , peab seda üha laiendama , ” ütles Hamburg . </s> </p>
<p> <s> Paraku seemnekartulit tootmise laiendamiseks pakkuda pole või ei ole pakutav kartul sertifitseeritud . </s> <s> Taimetoodangu Inspektsiooni taimetervise osakonna peainspektori Ludmilla Kerge sõnul liigub seemnekartulit Eestis hulga rohkem kui kontrollandmetes kirjas , sest paljud müüvad seemet mustalt , ei hakka kartuli kontrollimisega vaeva nägemagi . </s> </p>
<p> <s> “ Ajalehtedes ilmuvad kuulutused , et müüakse seemnekartulit , aga tihti on selliste kuulutuste taga inimesed , kes pole oma toodanguga taimetervise registris arvel , nende kartul on kontrollimata ja nii levivadki kartulinakkused , ” selgitas Kerge . </s> </p>
<p> <s> Hiljuti avastasid taimekaitseinspektorid tunnustamata seemnekartuli müüja Tartumaalt , kelle kartulit oli tabanud ringmädanik . </s> </p>
<p> <s> Kontrollimata seemnekartuliga võivad aga levida ka kartuli-ingerjas , mugulate küljes oleva mullaga võib saada kaasa kartuli-kiduussi . </s> <s> Kerge sõnul on võimalik inimesi , kes kontrollimata kartulit seemneks müüvad , trahvida . </s> <s> “ Ja trahvid on küllalt suured , ” ütles ta . </s> </p>
<p> <s> Eesti suurim lauakartuli kasvataja Johannes Valk seemnekartuli puuduse üle ei kurda . </s> <s> Tema , nagu mitmed teisedki edukamad põllumehed , on toonud oma seemnekartuli välismaalt . </s> <s> “ Meil on üksainuke sort , Taanis aretatud “ Folva ” . </s> <s> Eesti seemneid me ei kasuta , ” ütles Laheotsa talu peremees . </s> <s> Laheotsa talu kartulile on viiruseanalüüs tehtud , tänavu plaanib Valk kasvatada kartulit 181 ha-l . </s> </p>
<p> <s> “ Kui inimesed ei taha oma kartulit sertifitseerida ega nõuetega kaasa minna , siis meie sertifitseeritud seemnepõllud ei suurenegi , ” ütles Ludmilla Kerge . </s> <s> Kuna seemnekartulit napib , aga igasugust kartulit seemneks osta pole kasulik , soovitab Kerge osta välismaa seemet . </s> <s> “ Tõsised kartulikasvatajad tellivad endale kartuli välismaalt , peamiselt Taanist , Hollandist või Saksamaalt , ” sõnas ta . </s> </p>
<p> <s> Praegu on Eesti sordilehel umbes 40 välismaa kartulisorti , 1. maist aga hakkab Eestis kehtima uus ELi sordileht , kus on üle 800 kartulisordi . </s> </p>
<p> <s> Samas on Eesti seemnekartulikasvatajad näinud aastaid kurja vaeva , et nõuetele vastavat seemet saaks . </s> <s> “ Meie risk on suurem kui kasiinomängus , ” selgitas Hamburg . </s> </p>
<p> <s> Seemnekartulit ei saa suureks kasvatada , seda tuleb ka puhtida , järelikult hiljem enam söögikartuliks ei kõlba . </s> <s> Seemet võidakse välja praakida ka viirus- , seen- ja bakterhaiguste tõttu . </s> </p>
<p> <s> Seadus ei keela praegu neil , kes kasvatavad kartulit oma tarbeks , jätta endale igal aastal samast kartulist seeme . </s> <s> Alles 2006. aastast hakkab kehtima nõue , et tarbekartuli kasvatajad peavad igal aastal ostma mahapandavast kartulist 20% uut seemet . </s> </p>
<p> <s> <hi rend="rasvane"> Kartul maha pärast maipühi ! </hi> </s> </p>
<p> <s> Eesti Maaviljeluse Instituudi kartuliteadlane Luule Tartlan soovitab talunikel , kes oma tarbeks kartulit kasvatavad , siiski osta vähemalt üle aasta ka korralikku seem-nekartulit , sest muidu kartulinakkustest lahti ei saa . </s> </p>
<p> <s> “ Kes kogu aeg kasutab sama seemet ega tee korralikku tõrjet , saastab oma põllud kartulihaigustega , ” ütleb Tartlan . </s> </p>
<p> <s> Kartuliteadlane Tartlan soovitab talunikel seemnekartulit ka ise kontrollida , lõigates mõne mugula pooleks ja vaadates , kas seeme on terve või mitte . </s> <s> Tartlani sõnul tuleks tänavu kartul maha panna hiljemalt 15. maiks . </s> <s> Soodsamad ilmad kartuli mahapanekuks tulevad vahetult pärast maipühi . </s> </p></div3>
          <div3 type="artikkel"><head> Tulge ruttu tuppa , raadiokukk juba kireb ! </head>
<p> <s> <hi rend="kaldkiri"> 21.04.2004 </hi> </s> </p>
<p> <s> 17. aprillil avati Türil ringhäälingumuuseumis põllumeeste menusaate “ Tere hommikust , põllumehed ! ” </s> <s> 40. sünnipäevale pühendatud näitus . </s> </p>
<p> <s> Meie suguvõsa on olnud varajane ärkaja : ikka enne kukke ja koitu vaarisadest - möldrist , aidamehest , puusepast , meierist - peale ajakirjanikuni välja . </s> <s> Isa muldas päikesetõusu aegu kartuleid , ema askeldas köögis , mina tegin karjamaale ringi peale , et linnupesade hommikusädinat kuulata . </s> </p>
<p> <s> Nii kestis see aastaid . </s> <s> Ka veel suure mehena , kui oma põngerjadki vanaema-vanaisa juures peenraid rohisid ja preemiaks pannkooke sõid . </s> </p>
<p> <s> Ja siis hakkas pühapäevahommikuti raadiokukk kirema . </s> <s> “ Tulge ruttu tuppa , kukk juba kireb ! ” hõikas ema ja pere jooksis vudinal suurde tuppa kokku . </s> </p>
<p> <s> <hi rend="rasvane"> Saade ja mehed kui legend </hi> </s> </p>
<p> <s> Nüüd on sellest saanud nelikümmend aastat , kui maarahva omaaegne menusaade “ Tere hommikust , põllumehed ! ” algust tegi . </s> </p>
<p> <s> Põllumehi teretati nende oma saatega esmakordselt 19. aprilli pühapäevahommikul 1964. </s> <s> Äratuseks kires külakukk ja kõlas Arne Oidi avamuusika , sõnad oli kirjutanud helirežissöör Eero Sepling . </s> <s> Hiljem kasutati vaid orkestriversiooni , sest sellele oli hea saatekava peale lugeda . </s> </p>
<p> <s> Esimese saate toimetaja oli Esko Tasa . </s> <s> Kaljo Jaagura meenutab : “ 1964. aasta kevad oli hiline : muld oli veel aprilli keskel meetri jagu külmunud . </s> <s> Sõna said nii ilmatark kui Jõgevamaa põllumees . ” </s> </p>
<p> <s> Kündma ja külvama kästi ülevalt poolt ikka ühel ajal. </s> <s> Hiljuti manala teele läinud legendaarse kolhoosiesimehe ja hilisema kirikuõpetaja Kalev Raave Võrtsjärve kandi lugudest aga meenub külamees Ubesoo taadi ütlus : “ Sa , poeg , pea meeles , et mis Haanjas hiline , on Nuustakul normaalne , aga Võrtsjärve ääres veel varane . ” </s> </p>
<p> <s> Heade saakide eest said kiita Paide rajooni ja Estonia ühismajandi põllumehed . </s> </p>
<p> <s> Esko Tasa sõnul seadiski kogu saatemeeskond eesmärgiks teha ajaviitelist saadet , mitte mingil juhul ei kippunud nad põllumeest liialt õpetama . </s> </p>
<p> <s> Põllumeeste saate legendaarseimad tegijad olid Esko Tasa , Kaljo Jaagura ja Erni Järvsoo . </s> <s> Teise põlvkonna meeste hulka kuulusid Toomas Kutti , Hillar Peets , Ivar Vigla . </s> </p>
<p> <s> <hi rend="rasvane"> Näitus värskendab mälestusi </hi> </s> </p>
<p> <s> Ringhäälingumuuseumi direktor Juhan Sihver kahetseb , et kuna muuseum on alles noor , pole neil suuri kogusid , mille põhjal näitusi korraldada . </s> <s> Seegi näitus sündis heast tahtest ja sai teoks eelkõige tänu saate esimeste tegijate säilitatud materjalidele . </s> </p>
<p> <s> “ Ega raadiotegemisest ole kerge näitust teha , ” arvab Sihver . </s> <s> “ Õnneks olid saatetegijatel säilinud ka tekstid , kus tsensori allkiri all . </s> <s> Näitusele annavad palju juurde helidokumendid , mis on enamikus pärit Eesti Raadio fonoteegist , neid saab taustana kuulata . ” </s> </p>
<p> <s> Näitust saab esialgsete plaanide kohaselt vaadata juuni lõpuni . </s> <s> “ Ringhäälingus pakutakse iga kuulaja jaoks midagi , ” räägib Sihver . </s> <s> “ Seda põhimõtet püüame oma muuseumiski järgida , seepärast korraldamegi ajutisi väljapanekud . </s> <s> Sellel näitusel tõime esile ka helirežissöörid ja helioperaatorid . ” </s> </p>
<p> <s> Türi tehnika- ja maamajanduskooli direktor Toomas šadeiko meenutab , et saate algaastatel oli ta veel läbi-lõhki linnamees , õppides elektriinseneriks . </s> </p>
<p> <s> “ Siis mind veel need maa-asjad ei huvitanud , ” arvab šadeiko tagantjärgi . </s> <s> “ Alates 1967. aasta sügisest olin juba Vana-Võidu põllumajanduskoolis õppejõud , ning et tolleaegsed saated rääkisid ka põllumajandushariduse probleemidest , kutsevõistlustest jne , siis muutusin juba saate aktiivseks kuulajaks . ” </s> </p>
<p> <s> Viimane saade nime all “ Tere hommikust , põllumehed ! ” oli eetris 3. jaanuaril 1993 , edaspidi võis kuulda saadet “ Tere hommikust , maarahvas ! ” . </s> <s> Praegu täidab sama eetriaega Vikerraadio lainel pühapäeviti kell pool kümme saade “ Maalehega maale ” . </s> </p>
<p> <s> <hi rend="rasvane"> Mati Narusk , üks saate “ Maalehega maale ” tegijaid </hi> </s> </p></div3>
          <div3 type="artikkel"><head> Noored hääled “ Vikerhommikus ” </head>
<p> <s> <hi rend="kaldkiri"> 21.04.2004 <bibl> <author> Sulev Oll </author> </bibl> </hi> </s> </p>
<p> <s> Vikerraadio hommikuprogrammi teisipäevane hääl Liina Lepik saab tunda tõelist hoolitsust : stuudiopartner Meelis Kompus serveerib talle kuuma joogi otse töölauale , ehk nagu nad omavahel kildu viskavad - toob kohvi voodisse . </s> </p>
<p> <s> “ Naine , kes Meelise südame võidab , on õnnega koos , ” ütleb Liina Lepik mõni aeg pärast järjekordse “ Vikerhommiku ” lõppemist . </s> <s> “ Hommikukohvi toomist on ta küll kõvasti harjutada saanud . ” </s> </p>
<p> <s> Meelis on veel avameelsem . </s> <s> “ Noortel koos töötavatel inimestel on oht teineteisele meeldima hakata täiesti olemas , ” lausub ta , natuke naerune nägu ees . </s> <s> “ Ja eks meie vahel vist ikka on midagi . ” </s> </p>
<p> <s> <hi rend="rasvane"> Eestvedajad kooliajast </hi> </s> </p>
<p> <s> Tegelikult Liina ja Meelise vahel midagi enamat pole . </s> <s> Kui mitte lugeda enamaks seda , et nad koos Kose koolis käisid ja kumbki oma klassi liidrina teisele natuke konkurendiks oli . </s> </p>
<p> <s> Enam nad konkurendid ei ole . </s> <s> Pigem töötavad ühe meeskonnana , sügisest saati kokku mänginud kollektiivina . </s> <s> On koos näinud hilissügise hämaraid hommikuid akna taga , tundnud , et päevavalgust nagu ei tulegi . </s> <s> Tulnud stuudiosse läbi talvetuisu , ikka hommikuse enne kella viit äratusega . </s> </p>
<p> <s> Nüüd , kevadel , on nad üheskoos varasel tunnil rõõmsad ja elevil . </s> <s> “ Pole põhjust õnnetu olla ! ” ütleb Liina , hommikupaari optimistlikum pool . </s> </p>
<p> <s> <hi rend="rasvane"> Ka tema keel vääratab ! </hi> </s> </p>
<p> <s> Õnnetuseks vääratab Liina keel ajalehtede ülevaate ajal paar korda . </s> <s> Üllatav küll , sest hetk tagasi oli ta püüdlikult huuli jutuks valmis seadnud ja mõned laused ilmselt läbi sosistanudki . </s> </p>
<p> <s> “ Ma harjutan ju diktsiooni küll , ” ütleb ta pärast seda , kui Vikerraadio kuulaja on Eesti Päevalehest ülevaate saanud . </s> <s> “ Aga mul on ju breketid , ja kui neid pingutatakse , peab diktsiooniga uuesti tegelema . ” </s> </p>
<p> <s> Liina ütleb , et Meelisel on vähem vigu . </s> <s> “ Erinevalt Meelisest ei ole minul teda võimalik vääratuste pärast tögada , sest ta on lihtsalt nii kõva tegija . ” </s> </p>
<p> <s> Kõvaks tegijaks teeb Meelise kõva treening - kui Liina paneb teisipäeval kell 10 suu lukku ja marsib raadiomaja uksest välja , juhtima Eesti Üliõpilaskondade Liidu avalikke suhteid ja toimetama üliõpilastevahelist telemängu “ Krambambus ! ” , siis Meelis jääb paigale . </s> <s> Temale on Vikerraadio teine kodu ja nii võibki raadiomajas luusija silmata Meelist , klapid peas , muusikat kuulamas ja omaette nokitsemas . </s> </p>
<p> <s> “ Enda arvates ma pole püstolreporteri tüüpi . </s> <s> Mulle meeldib üheksa korda mõõta ja üks kord lõigata , ” kostab klapid peas nokitseja ise . </s> <s> Veel väidab ta , et kui pidevalt õnnelik olemise või mitteolemise üle mõelda , siis avastad aina , et midagi on kogu aeg puudu . </s> <s> “ Pigem tuleb lihtsalt tunda rahulolu , et on see , mis on , ja samal ajal püüda paremini . ” </s> </p>
<p> <s> <hi rend="rasvane"> Töörügaja </hi> </s> </p>
<p> <s> Mõni kolleeg arvab koguni , et Meelis veedab raadiomajas liiga suure osa päevast . </s> <s> “ No on ette tulnud ka 16tunniseid tööpäevi , rääkimata 24tunnistest vahetustest uudistes , kui nädalavahetusel “ Päevakaja ” kokku panen , ” tunnistab ta . </s> </p>
<p> <s> Meelise põhitöö ongi uudistetoimetuses . </s> <s> Muuga tegeleb ta siis , kui aega üle jääb : on teinud “ Päevasüdant ” , vedanud koos Kaja Kärneriga äsjast Vikerraadio sünnipäeva . </s> <s> Ka otsereportaaže on proovinud - Riia Eurovisioonilt möödunud aastal . </s> <s> Sel aastal siis Istanbuli ! </s> </p>
<p> <s> Kella kaheksaks hommikul on meessaatejuhil kaasavõetud hommikueine juba söödud . </s> <s> Igatahes pole laual näha kanaliha-ananassi võileiba , mida Meelis oma tavaliseks hommikuprogrammi-hommikusöögiks nimetab . </s> </p>
<p> <s> <hi rend="rasvane"> Porgandimahl austajalt </hi> </s> </p>
<p> <s> Liinal pole aga võileiba olnudki , see-eest kallutab ta aeg-ajalt suule valget plastpudelit . </s> <s> “ Mul on keegi salapärane austaja , kes toob raadiomaja fuajeesse aeg-ajalt mõne porgandi- või granaatõunamahla , ” kommenteerib Liina . </s> <s> “ Ise ei võta ma tavaliselt midagi kaasa . </s> <s> See viib mõtted mujale ja teeb meele laisaks . ” </s> </p>
<p> <s> Meelis sisustab Liina joogihetke aega pisikese haigutusega . </s> <s> “ Porgandimahla ei suuda ma suu sissegi võtta . ” </s> </p>
<p> <s> Haigutused on hommikuti varmad tulema , aga sisse pole noored veel maganud . </s> <s> “ Ühel korral äratas mind ESRA tädi oma meeldetuletusega , et takso ootab maja ees , aga hiljaks ma ei jäänud , ” meenutab Liina . </s> </p>
<p> <s> Meelis aga lisab , et paar korda on kaks minutit enne saate algust kohale tuhisenud . </s> <s> Ja et uudistes on ta korra hommikul kella kuuese uudistesaate sisse maganud . </s> <s> “ See on hullemgi , ” räägib ta . </s> <s> “ “ Vikerhommikus ” saab lihtsalt muusikat lasta , kui saatejuhti pole , kuid uudiste ajal valitseb eetris ju vaikus ! ” </s> </p>
<p> <s> Sel teisipäeval vaikust pole . </s> <s> Liina ja Meelis seavad end kordamööda mikrofoni ette kuulajaid rõõmustama . </s> <s> Küll ajalehtede ülevaatega , küll intervjuudega , küll mõtteteraga . </s> </p>
<p> <s> Liina on unustamas valutavat kurku ja lausub optimistlikult , et rääkimine ongi kurguvalu vastu kasulik . </s> </p>
<p> <s> Endast ta aga eetris ei räägi , olgu või kurguvalu . </s> <s> “ Mulle meeldib rohkem teistest rääkida . ” </s> </p>
<p> <s> Sama meelt on ka Meelis . </s> <s> “ Katsun olla neutraalne ja pigem vahendaja rollis . </s> <s> Raadioeetrist tulev familiaarsus pahandab mind . ” </s> </p>
<p> <s> No aga kui paluda olla familiaarne ? </s> </p>
<p> <s> “ Kuulajad olgu ikka mõnusad ! </s> <s> Küll siis meie ka hakkama saame ! ” ütleb Meelis . </s> </p>
<p> <s> “ Hommik on alati õhtust targem ! ” ütleb Liina . </s> </p></div3>
          <div3 type="artikkel"><head> Jääminek lubas põllule minna </head>
<p> <s> <hi rend="kaldkiri"> 21.04.2004 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Vanarahva ilmatarkused peavad paika kuidas kunagi ja kuskil . </hi> </s> </p>
<p> <s> Viljandi lähedal Pärsti kandis hinnatud masinamees Arne Simson teab esimese põllulemineku võimalusest jäämineku järgi . </s> </p>
<p> <s> “ Kui Pärsti järvel jää läinud , hakkavad esimesed põllud masinaid kandma , ” kinnitas aastakümneid suurtraktoril maid külviks ette valmistanud Simson . </s> </p>
<p> <s> Tavaliselt on naabruses suurel Kuuni järvel jää siis alles poolenisti peal . </s> <s> Veel on Simson tähele pannud , et Pärsti jää läheb enamasti kaks päeva pärast metsaäärse lume sulamist . </s> </p>
<p> <s> <hi rend="rasvane"> Jää läks künnipäeval </hi> </s> </p>
<p> <s> Esimesed põllud , mida kevadel harima hakati , olid juba masina-traktorijaama aegadel ikka meil siin Kooklas ja Vanamõisas , mäletab Simson . </s> <s> “ Ega varem keegi põllule ajanud , aga sellest hiljemaks ei jäänud . ” </s> </p>
<p> <s> Tänavu läks Pärsti järve jää kohalike kalameeste sõnul 14. aprillil . </s> <s> Täpselt samal päeval alustas põlluharimist Kookla seemnekeskus , kellel tänavu külvata üle 400 ha . </s> <s> Suur 160ha põld Sürgaveres tee ääres on haritud tasaseks kui põrand . </s> </p>
<p> <s> “ Vaatasime , et muld on parajalt kuivanud , ja saatsime traktori põllule , ” ütles seemnekeskuse agronoom Neeme Univer , kes kohalike ilmatarkusest polnud varem kuulnud . </s> <s> Just põllu harimise õigest ajast sõltub mullaveevaru säilitamine . </s> <s> Esmaspäeval alustas Kookla seemnekeskus suvinisu “ Triso ” külvi . </s> </p>
<p> <s> Laupäeval olid Pärsti kandis mulda liigutanud ka mitmed väiksemad põllupidajad . </s> </p>
<p> <s> Raplamaa staažikas agronoom Eino Mikomägi ütles , et varane külv on väga harva alt vedanud . </s> <s> “ Nüüd on tehnoloogiad teised ja kasutada head masinad . </s> <s> Ega kõik vanarahva tarkused küll enam paika ei pea . </s> <s> Näiteks kartulipanek toomingate õitsemise ajal. ” </s> </p>
<p> <s> Tartumaa kartulikasvataja Ants Einola sõnul tuleb kartul ikka vanakuu ajal sooja mulda panna . </s> <s> Alati aga sellest kinni pidada ei saa . </s> <s> “ Mine tea , äkki tuleb mai algul suuri sadusid ja külma , ” kahtles Einola . </s> </p>
<p> <s> Pärsti valla Vanamõisa küla Lembitu talu peremees Villu Soop kavatseb pärast jüripäeva sõnnikut laotada ja nädala hiljem kartulit panna . </s> <s> “ Pole siin loodusmärke midagi vaadata , teen nii palju , kui jõuan , ” lisas ta . </s> </p>
<p> <s> Raplamaa põllumees Ülo Flaur on kindel , et sellised kuivad aastad , kus näiteks vilja sai koristada kuu aega jutti , on möödas . </s> </p>
<p> <s> “ Seda aega , kus kombainid võtsid kolm nädalat järjest hommikust õhtuni vilja , enam ei tule . </s> <s> Tuleb jälgida tsüklonite liikumist ja 11 aasta tsüklit , ” rääkis Flaur . </s> <s> “ Ei ilmaennustajaid saa tõsiselt võtta ja ega ma ise ka mingi ennustaja ole . ” </s> </p>
<p> <s> Flaur arvestab nii kevadkülvi kui koristust plaanides ühe nädala sellise , kus ilmad ei võimalda tööd teha . </s> <s> “ Kas see nädal on külvi algul , keskel või lõpul , seda ei tea . ” </s> </p>
<p> <s> Kuivade aastate lõppemist on ette aimanud ka mitmed teised põllumehed . </s> <s> On ostetud rohkem kombaine ja kuivateid , et saak kähku koristada . </s> </p>
<p> <s> <hi rend="rasvane"> 1. mai võiks ilus olla </hi> </s> </p>
<p> <s> 1. maiks loodetakse nii Eestis kui Euroopas ilusat ilma , sest kes see ikka euroliitu suure sajuga minna tahab . </s> </p>
<p> <s> Esmaspäeval alanud soojalaine pani põllumehed tõttama . </s> <s> Mis jürikuul külvatud , see loodetavasti lõikuskuul salves . </s> </p></div3>
          <div3 type="artikkel"><head> Kitsaste pükstega Eesti jõumehed </head>
<p> <s> <hi rend="kaldkiri"> 21.04.2004 <bibl> <author> Sulev Oll </author> </bibl> </hi> </s> </p>
<p> <s> <hi rend="rasvane"> Eesti ainsad tõstjad EMil , Andrus Utsar ja Mikk Kasemaa , naudivad dresse - treenitud reielihased suruvad viigipükstelt lihtsalt viigid välja . </hi> </s> </p>
<p> <s> Rauakolina kuuleb kõrv ära juba Pirita majandusgümnaasiumi spordihoone koridoris . </s> <s> Kõll-kõll-kõll , kõll-kõll-kõll . </s> <s> Ühesuguste ajavahemike järel kukub kang põrandale . </s> </p>
<p> <s> Pikas kitsas ruumis on mitu tõstekohta , igaühel oma kang ootamas . </s> <s> Ühel kangil kettaid mitmesaja kilo jagu . </s> </p>
<p> <s> “ Kas see on Utsari tarvis ? ” küsin . </s> </p>
<p> <s> “ Ei , koristajal on nii lihtsalt parem koristada , ” vastab Utsar ja kastab käed taas tõstepulbrikaussi . </s> </p>
<p> <s> Hopp - kõll-kõll-kõll , hopp - kõll-kõll-kõll . </s> <s> Kang kukub üsna kõrgelt ja põrkab aluselt mitu korda tagasi . </s> </p>
<p> <s> “ Kas kang katki ei lähe nii talitades ? ” </s> </p>
<p> <s> Utsariga koos treeniv Mikk Kasemaa osutab vaikides oma otsaesisele , mis on pigem poksija kui tõstja oma . </s> <s> “ Alles murdus mul üks kang . </s> <s> Silmast jäi vaid sentimeetri jagu puudu . ” </s> </p>
<p> <s> <hi rend="rasvane"> Kuulsuse varjus </hi> </s> </p>
<p> <s> Tõstja treening tundub lõputu pingutusena . </s> <s> Utsar ja Kasemaa lähevad vaheldumisi kangi juurde , lükkavad raskuse üles ja lasevad kangil kukkuda kahemeetristele betoonikamakatele , mis küll pehme ja põrkava materjaliga kaetud . </s> <s> Nii läheb pool tundi . </s> <s> Läheb tund . </s> <s> Läheb poolteist tundi . </s> </p>
<p> <s> “ Miks te seda teete , mehed ? ” </s> </p>
<p> <s> “ Meeldib , ” vastab Utsar , kui järjekordne varretäis kettaid oma kõll-kõll-kõlli lõpetab . </s> </p>
<p> <s> Kunagi alustas Andrus oma kuulsa tõstjast isa Karli kihutusel , siis tuli endal rekorditegemise isu peale . </s> <s> Nüüd on tema nimel Eesti rekordeid juba rohkem kui poolsada . </s> </p>
<p> <s> Loodetavasti tuleb veelgi , kuigi õlavigastus eelmisel aastal jättis treeningutesse ja tulemustesse tuntava jälje . </s> <s> Koguni nii suure , et Ateena OMile sõit on pigem teoreetiline variant . </s> <s> Ja isa Karl oma viie maailmarekordiga rebimises tundub endiselt pojast kõvema mehena . </s> </p>
<p> <s> Aga mis teha , Eesti tõstmises pole parajasti kuldsed ajad . </s> <s> Kuulsamad mehed pole mitte kakskümmend-kolmkümmend , vaid viiskümmend-kuuskümmend aastat vanad . </s> </p>
<p> <s> Kui keegi esitab palve öelda mõne Eesti tõstja nimi , tuleb ikka huulile 1972. aasta olümpiavõitja Jaan Talts . </s> <s> Mõni muusikalembesem pistab sekka varalahkunud Mati Nuudegi . </s> <s> Andrus Utsarit nimetab mõni , Mikk Kasemaa oma mitmekümne Eesti rekordiga on siiski veel tundmatu suurus . </s> </p>
<p> <s> Utsar ja Kasemaa lisavad kangile raskust . </s> <s> Omavahel mehed sõnu ei vaheta , mõlemad teavad , millise raskusega järgmised tõsted teha tuleb . </s> </p>
<p> <s> Mida lähemale treeningu lõpule , seda suuremad raskused . </s> <s> Juba pingutab Utsar tõsterihma . </s> <s> Siis jälle rauakõlin . </s> <s> “ Kui on pikem treening , läheb umbes 30 tonni rauda üles , ” kommenteerib ta ilma vähimagi uhkusenoodita hääles . </s> </p>
<p> <s> “ Kuulge , olete ju niimoodi terve mäe teise kohta tõstnud , kas tunnete , et selle eest on ka tasutud ? ” </s> </p>
<p> <s> “ Kui asi meeldib , siis see nauding , mis trennist saad , ongi tasu , ” vastab Utsar . </s> <s> Kasemaa noogutab talle kaasa . </s> </p>
<p> <s> Treeningukilod on jõudnud juba tasemeni , mis mehed hingeldama paneb . </s> <s> Jõujook pudelites aknalaual aina kahaneb . </s> </p>
<p> <s> <hi rend="rasvane"> Ateena võib jääda kaugeks </hi> </s> </p>
<p> <s> EM on kohe ukse ees ja traditsiooni kohaselt proovitakse suutlikkust tõukamises kümme ja rebimises seitse päeva enne võistlust . </s> <s> Kui palju katsel üles saadakse , sellest raskusest võistlustel alustatakse . </s> </p>
<p> <s> Tõstmine on ju taktikamäng - vaid kolm katset ja võistlus otsas . </s> <s> See pole kõrgushüpe , et igal kõrgusel võib proovida kolmel korral . </s> </p>
<p> <s> “ Kui esimesega ebaõnnestud , ongi hea tulemus läinud , ” ütleb Utsar . </s> </p>
<p> <s> Väga kõrgeid sihte mehed EMiks ei sea . </s> <s> Utsar ütleb vaiksel häälel midagi kohast kümne hulgas . </s> <s> Loomulikult tahaks ta Ateenasse , sest aastad üha lähevad ning tõstetud tonnid jätavad kehasse ja hinge oma jälje . </s> </p>
<p> <s> Eelmisel EMil oli Andrus seitsmes . </s> <s> Praegu võiks see koht igati rõõmustada , aga kui vigastust poleks tulnud , sihiks mees vähemalt kahvatuimat medalit . </s> <s> Isal näiteks on EMi pronks ette näidata . </s> </p>
<p> <s> Tee Ateenasse muudaks lihtsamaks see , kui Eestil oleks oma tõstekoondis , sest olümpiakohti jagatakse esmalt paremate koondiste vahel . </s> <s> Paraku koondist pole , on vaid Utsar ja Kasemaa , kumbki iseenda eest väljas . </s> </p>
<p> <s> Profispordina seisabki Eesti tõstmine vaid Andrus Utsarist koos - olümpiakomitee ja sponsorite Transiidikeskuse AS ja Reval-Sport abil . </s> </p>
<p> <s> Mikk Kasemaa saab põhikohaga sportlane olla vaid mõned kuud enne suurvõistlusi , kui tema tööandja Stora Enso Timber AS Paikuse saeveski mehe palgi asemel kangiga treenima saadab ja selle töö eest palka edasi maksab . </s> </p>
<p> <s> Koos treenivad Utsar ja Kasemaa vaid enne suurvõistlusi . </s> <s> Üksi olevat teinekord paremgi , keskendumise mõttes . </s> <s> Sest raske rauaga ilma keskendumata silmitsi minna ei saa . </s> </p>
<p> <s> Andrus teeb enne tõstet pikema , Mikk lühema mõttepausi . </s> <s> Siis hakkavad kilod kerkima . </s> <s> Vaataja jaoks välkkiirelt , tõstja jaoks mitte nii väga . </s> <s> “ Kummaline , kui palju selle paari sekundiga , mis tõste kestab , mõelda jõuab , ” ütleb Utsar . </s> </p>
<p> <s> Mõttega võib kangile enne tõstetki alla jääda . </s> <s> “ Oi , raisk , see on nii raske , ” ütlevad tõstjad kangile alla andmise lauseks . </s> </p>
<p> <s> Treenerit mehi utsitamas pole , kuigi näiteks Andruse abistajateks on olnud nii isa Karl kui grusiin Krikurov , kelle juures treenimiseks veetis Andrus Utsar paar aastat Poolaski . </s> <s> Treenis kolm korda päevaski . </s> </p>
<p> <s> <hi rend="rasvane"> Kerge kotiga Kiievisse </hi> </s> </p>
<p> <s> Nüüd Eestis on tõstetreening vähem intensiivne : vaid esmaspäeval , kolmapäeval ja reedel treenitakse kaks korda päevas , muidu piirdutakse ühe korraga . </s> </p>
<p> <s> Ja niisama , lihaste ilu pärast , ei treenita üldse . </s> <s> Niigi on mehed lihastesse kasvanud , et poolnaljatamisi dressi mugavai-maks ülerõivaks nimetavad . </s> </p>
<p> <s> Ülikonna valimisega on meestel aga tegu . </s> <s> Pintsaku saavad veel , mis turjalt kiskuma ei hakka . </s> <s> Aga kõik püksid , kuhu lihastes jalad korralikult sisse mahuvad , on lootusetult pikad . </s> <s> “ Ja mis viigipükstest siin rääkida saabki , kui reielihas kõik viigid sirgeks venitab , ” räägib Andrus Utsar . </s> </p>
<p> <s> Oma parematel päevadel on Utsar rebinud 175 ja tõuganud 207,5 kilo . </s> <s> Tänavuses -105 kg kaaluvate meeste Eesti edetabelis on Utsari kogusumma 352,5 kg . </s> <s> Kiievi EMil võib olümpiapileti saada 370 kiloga . </s> </p>
<p> <s> Enne Kiievit tuleb aga teha veel paar olulist asja : spordikott pakkida ja end võistluskaalu saada . </s> <s> Koti pakkimine pole raske : sinna lähevad vaid trikoo , saapad ja vöö . </s> <s> Kaalu saamiseks tuleb Utsaril aga vabaneda ühest kilost : praegu kaalub ta 95 , võistluste eel peab aga kaaluma alla 94 kg . </s> </p>
<p> <s> Lehe ilmumise päeval pole Utsar ega Kasemaa , kes võistleb kuni 85kg meeste seas , veel tõstepõrandal käinud ja miski pole selge . </s> <s> Kui aga Utsar seekord OMile ei saa , ehk siis järgmine kord ? </s> </p>
<p> <s> Tahtmist praegu jätkub . </s> <s> Ainult kui kauaks ? </s> <s> Kas ka järgmised neli aastat , uue olümpiavõimaluseni ? </s> <s> Utsaril turjal olevad 28 eluaastat on sportlase kohta juba keskiga . </s> </p>
<p> <s> Kuigi - tänavuses Eesti edetabelis kuus kohta tagapool olev ja kogusummas rohkem kui 200 kg tõstnud Heinar Palumäe sünniaasta on 1939 ... </s> </p>
<p> <s> Tõstmises oleks tegusid aga vaja , sest Eesti esimesest tõstmise olümpiakullast on möödas 84 , teisest ja ühtlasi viimasest 32 aastat . </s> </p></div3>
          <div3 type="artikkel"><head> Rahvusluse taassünd Kooljamägedel </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Saaremaa Pamma küla jüritulele järgneb Kooljamägedel kesksuvine vabaõhuetendus . </hi> </s> </p>
<p> <s> Juba on hakatud unustama isegi Vabadussõja sündmusi , rääkimata muinasajast . </s> </p>
<p> <s> Muistse vabadusvõitluse teemat käsitleti rohkesti ärkamisajal ja ka Eesti esivabariigi ajal. </s> <s> Selleni välja , et poisikesed mängisid vanu eestlasi jäljendades oma sõjamänge . </s> <s> Praegu ei räägita tollest ajast seevastu peaaegu üldse . </s> </p>
<p> <s> Saaremaal on aga koht , mis mäletab ühtviisi hästi nii muinasaegseid lahinguid kui poisikeste sõjamänge : Kooljamäed . </s> </p>
<p> <s> Kooljamäed on arheoloogiamälestisena riikliku kaitse all . </s> </p>
<p> <s> <hi rend="rasvane"> Muinasaja lõpp </hi> </s> </p>
<p> <s> Meie esivanemad on elanud Saaremaal Karja muinaskihelkonnas Pamma suurkülas kümneid inimpõlvi . </s> <s> Õnnelik muinasaeg kestis XIII sajandini , mil meid ründasid taanlased ja Saksa ordud . </s> </p>
<p> <s> Sõdisime oma vabaduse eest üle 20 aasta , kuid 1227. aastal langes Valjala linnus ristirüütlite ülekaaluka sõjaväe survel . </s> </p>
<p> <s> Muistsest vabadusest möödus juba üle saja aasta , kuid rahvas ei unustanud seda . </s> <s> Uus põlvkond asus Pamma metsa Purtsa küla lähedale , keset soid ja rabasid , kümne versta kaugusele Karja kirikust ehitama suurt kindlust , mida praegu tuntakse Kooljamägede nime all . </s> </p>
<p> <s> 1343. aasta jüriööl tõusid Eesti talupojad üles ja heitsid endalt rõhujate ikke . </s> <s> Saarlased lõid sakslasi päev enne jaagupi-päeva , 24. juulil 1343 Pöide linnuses . </s> <s> Ühtegi vallutajat ei jäänud Saaremaale . </s> </p>
<p> <s> Kahjuks ei kestnud vabadus kaua . </s> <s> Talvel 1344 , kui meri oli külmunud , tungis Saaremaale suur orduvägi . </s> <s> Tapeti kõik , keda kätte saadi , rööviti , mida kätte saadi , ja siis asuti ründama saarlaste tugevasti kindlustatud linnust , mis oli sakslaste eest salaja Pamma metsa ehitatud . </s> </p>
<p> <s> Järgmisel talvel võtsid sakslased ette uue karistusretke , tappes 9000 inimest . </s> <s> Saarlased olid sunnitud alistuma . </s> </p>
<p> <s> Kooljamäed on kasvanud võssa , muutunud peaaegu ligipääsmatuks . </s> </p>
<p> <s> Seda , et tegemist on XIV sajandist pärit linnusega , teatab vaid nõukogudeaegne , männi külge löödud roostetanud plekktahvel . </s> <s> Kooljamäge ümbritsevad kivikalmed on veelgi hirmsamas olukorras . </s> </p>
<p> <s> Tänavu möödub Kooljamägede lahingust 660 aastat . </s> </p>
<p> <s> Pamma külaseltsi liikmed , mõned Leisi vallavolikogu liikmed ja paljud seda kohta tähelepanuväärseks pidavad tuntud inimesed soovivad selle paiga taas ellu äratada . </s> </p>
<p> <s> Tahetakse tähistada juurdepääs Kooljamägedele viitade ja korraliku teega ; asetada kohale muistiseid märkivad sildid ja püstitada esivanemate mälestuseks tähis - puuskulptuur ja mälestustahvel . </s> <s> Skulptuurikavandile mõtleb Mati Karmin . </s> </p>
<p> <s> Jüripäeval toimub Kooljamägedel jürituli koorilauljate osavõtul . </s> <s> Laulma tulevad Saaremaa Ühendatud Meeskoor ja Eesti Rahvusraamatukogu naiskoor . </s> </p>
<p> <s> Südasuvel on Kooljamägedel kavas vabaõhuetendus , selle stsenaariumi kirjutab rahvapärimuste ja kroonika ainetel Teet Kallas , lavastada on lubanud Väino Uibo , kaasa teevad Saaremaa Rahvateatri näitlejad ning paljud kutselised teatritegijad mandrilt . </s> </p>
<p> <s> <hi rend="rasvane"> Müstiline koht </hi> </s> </p>
<p> <s> Külaseltsi on lubanud nõu ja jõuga aidata Leisi vald eesotsas vallavanem Mart Mäekeri-ga , kuid valla võimalused on piiratud . </s> <s> Seepärast ootame kaasalöömist kõigilt huvilistelt , eriti aga ajaloolastelt , kunsti- ja kultuurirahvalt . </s> </p>
<p> <s> Kooljamäed on müstiliselt kaunis koht . </s> <s> Puhta männimetsa all kõrguvad linnusevallid , seal on püha Viia allikas , Vereoja ja Veresoo , tee , mis oli maa-alune . </s> </p>
<p> <s> Kõike seda ümbritsevad meie esivanemate kivikalmed . </s> <s> Ärgem jätkem neid lihtsalt unustatud varjudeks ! </s> </p>
<p> <s> Meie usume , et rahvusluse aeg Eestis on alles ees . </s> </p>
<p> <s> Meie kontaktandmed : sulevraudsepp@hot.ee , tel </s> </p>
<p> <s> 457 3833 , 518 6671 , Nõmme küla , Leisi vald , 93823 Saaremaa . </s> </p>
<p> <s> <hi rend="rasvane"> Sulev Raudsepp , Pamma külaseltsi juhatuse liige </hi> </s> </p></div3>
          <div3 type="artikkel"><head> Paradiis tuleb Euroopasse roosiõliga </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Heiki Raudla Sofia-Tallinn </hi> </s> </p>
<p> <s> <hi rend="rasvane"> Bulgaaria põllumeeste eestseisja Ludmilla Todorova peab oma kodumaad tükikeseks paradiisist , kuigi selle elanikel puudub veel selge ettekujutus , kuidas enda eest seista . </hi> </s> </p>
<p> <s> <hi rend="rasvane"> Ludmilla Todorova , te seisate oma maa põllumeeste eest nii Sofias kui Brüsselis . </hi> </s> <hi rend="rasvane"> <s> Kui kaua te ise selles vallas tegutsenud olete ? </s> </hi> </p>
<p> <s> Mu pere on tegelnud põllumajandustootmise ja ettevõtlusega aastaid ning me olime ühed põllumajanduskoja asutajatest 1991. aastal . </s> </p>
<p> <s> Mina isiklikult olen põllumajandusorganisatsioonidega lähemalt seotud 1998. aastast , kui mind valiti põllumajanduskoja nõukokku . </s> </p>
<p> <s> Tänavu 10. märtsil valiti mind koostöönõukogu asepresidendiks . </s> <s> See on mulle suur au , aga tähendab ka vastutust . </s> </p>
<p> <s> <hi rend="rasvane"> Millist organisatsiooni te õigupoolest esindate ? </hi> </s> </p>
<p> <s> Aastatel 1990-1992 , kohe pärast kommunistliku režiimi kokkuvarisemist , tekkisid Bulgaarias mitmed põllumajanduslikud organisatsioonid . </s> <s> 1999 loodi COPA ( ELi põllumajandusorganisatsioonide komitee ) ja COGECA ( ELi põllumajanduskoostöö keskkomitee ) projekti raames Bulgaaria Põllumajandusorganisatsioonide Koostöönõukogu , mis on katusorganisatsioon põllumajanduskojale , talunike liidule ja põllumajandusühistute liidule , samuti 12 põllumajandussekori liidule . </s> </p>
<p> <s> Koostöönõukogu ülesanne on organisatsioonide töö koordineerimine , erialaliitude ja terve põllumajandussektori huvide kaitsmine nii riiklikul kui Euroopa tasandil . </s> </p>
<p> <s> <hi rend="rasvane"> Mitu talunikku või majandit Bulgaarias on ? </hi> </s> <hi rend="rasvane"> <s> Kui suur osa elanikest tegutseb põllumajanduses ja kuidas on see protsent viimase kümne aasta jooksul muutunud ? </s> </hi> </p>
<p> <s> Bulgaarias on praegu umbes 750 000 talunikku , mis teeb umbes 10% elanikkonnast ja üle 20% hõivatutest . </s> </p>
<p> <s> <hi rend="rasvane"> Mis on põllumehe põhimured ? </hi> </s> </p>
<p> <s> Minu arvates on põhiprobleemid seotud rahaliste ressursside ebaefektiivse kasutamisega . </s> <s> Esiteks , Bulgaarias kehtib alates 1997. aastast valuutakomitee põhimõte . </s> </p>
<p> <s> Teiseks raskendab põllumajandussektori killustatus uute tehnoloogiate rakendamist ja alandab konkurentsivõimet . </s> </p>
<p> <s> <hi rend="rasvane"> Millised on Bulgaaria põhilised põllumajandusharud ? </hi> </s> <hi rend="rasvane"> <s> Mida ekspordite ja kuhu ? </s> </hi> </p>
<p> <s> Vaatamata suurele langusele , mille üleminekuaeg põllumajanduses kaasa tõi , on Bulgaaria siiani põllumajandustoodangu eksportija . </s> <s> Eelmise aasta esimese üheksa kuu seisuga oli põllumajandussektori väliskaubandusbilanss positiivne , moodustades 254,9 miljonit eurot . </s> </p>
<p> <s> Teravilja eksport , mis hõlmab neljandiku kogu põllumajandustoodangu ekspordist , vähenes mullu 30% , peamiselt halbade ilmastikutingimuste tõttu . </s> </p>
<p> <s> Kõige märkimisväärsemalt tõusis tubaka eksport - 40% , samuti puu- ja juurvilja eksport - 30% ning muidugi veini eksport SRÜ riikidesse - 112,5% . </s> <s> Bulgaaria ekspordib ka õliseemneid , liha- ja piimatooteid . </s> </p>
<p> <s> Peamised kaubanduspartnerid on ELi liikmesriigid , samuti Balkanimaad ja Lähis-Ida . </s> </p>
<p> <s> <hi rend="rasvane"> Teatavasti oli Bulgaaria esimene maa , kus SAPARD käivitus . </hi> </s> <hi rend="rasvane"> <s> Kui palju praeguseks raha välja jagatud on ? </s> </hi> </p>
<p> <s> Tänavu veebruari lõpu seisuga on rahastatud 1091 projekti kogusummas 446 miljonit eurot . </s> </p>
<p> <s> <hi rend="rasvane"> Millised on Bulgaaria riiklikud toetused põllumeestele ? </hi> </s> <hi rend="rasvane"> <s> Kes saab toetust ja mille eest ? </s> </hi> </p>
<p> <s> 2003-2004 oli riikliku toetuse kogumaht 19,5 miljonit eurot . </s> <s> Toetust saab kütuse ja väetiste hankimiseks , toetatakse ka piima- , puu- ja juurvilja- ning tubakatootmist eesmärgiga tõsta toodangu kvaliteeti . </s> </p>
<p> <s> Maksimaalne summa , mida põllumees või ühistu võib aastas riiklikust põllumajandusfondist saada , on vastavalt 30 000 ja 70 000 eurot . </s> </p>
<p> <s> Tänavu märtsis rakendas valitsus esimest korda eksporditoetusi . </s> <s> Piimatoodete , munade , samuti linnu- ja lambaliha eksporti kolmandatesse riikidesse toetatakse kokku 1,5 miljoni euroga . </s> </p>
<p> <s> <hi rend="rasvane"> Mida arvavad Bulgaaria põllumehed euroliitu astumisest ? </hi> </s> </p>
<p> <s> Üldine toetus liitumisele ületab 65% . </s> <s> Talunike hoiak on üldiselt positiivne , aga muidugi leidub ka skeptikuid . </s> <s> See tuleb peamiselt negatiivsest suhtumisest tootmiskvootidesse ja referentsperioodi . </s> </p>
<p> <s> <hi rend="rasvane"> Milliseid muutusi te Bulgaaria põllumajanduses seoses liitumisega näete ? </hi> </s> </p>
<p> <s> Loodame ikka pööret paremuse poole . </s> <s> Loomulikult anname endale aru , et EL pole mingi imerohi , aga finantsabi ja CAP mõjuvad põllumajandusele kindlasti hästi . </s> </p>
<p> <s> Seni on põllumajanduses valitsenud täielik ebakindlus , mingist riiklikust poliitikast ei saa tegelikult rääkidagi . </s> </p>
<p> <s> <hi rend="rasvane"> Bulgaaria on pealtnäha ilus maa - heinamaad , mäed ja viinamarjaväljad ... </hi> </s> <hi rend="rasvane"> <s> Lisaks on teil hea kliima , mis võiks kõvasti välisinvestoreid kohale meelitada . </s> <s> Kuidas on välisinvesteeringute ja maa müügiga välismaalastele ? </s> </hi> </p>
<p> <s> Välisinvesteeringud Bulgaaria põllumajandusse kasvasid rohkem kui 5 miljonilt USA dollarilt 2000. aastal 11,6 miljonile dollarile eelmisel aastal . </s> <s> Arvestades siinset soodsat maksukliimat ja odavat tööjõudu , on seda vähe . </s> </p>
<p> <s> Praegu saavad välismaalased maad rentida . </s> <s> Osta saab ainult ühisettevõtte , kus Bulgaaria osapoole osalus on vähemalt 51% . </s> <s> Pärast ELi astumist see kord muidugi muutub . </s> </p>
<p> <s> <hi rend="rasvane"> Kas noored liiguvad maalt linna , milline on maaelu maine ? </hi> </s> </p>
<p> <s> Üleminekuaastatel on 700 000 inimest maalt linna kolinud , lõviosa nendest on noored . </s> <s> Meil on üldse raske demograafiline olukord - kaks miljonit pensionäri ja negatiivne iive ( -5,7 ) . </s> </p>
<p> <s> Tendents , et noored kolivad maalt linna , jätkub . </s> <s> Seal on suuremad võimalused nii tööd leida kui ka oma vaba aega sisustada . </s> <s> Maal elab praegu 30,2% elanikkonnast . </s> </p>
<p> <s> <hi rend="rasvane"> Mis on või võiks olla Bulgaaria nišš Euroopas ja maailmas ? </hi> </s> <hi rend="rasvane"> <s> Millised on perspektiivid - põllumajandus , tööstus , turism ... ? </s> <s> Mis on Bulgaaria kaubamärk ? </s> </hi> </p>
<p> <s> Looduse poolest võib Bulgaariat pidada tükikeseks paradiisist . </s> <s> Kõigis nendes sektorites võib leida nii Euroopas kui maailmas oma niši . </s> <s> Ma ainult järjestaksin need teisiti - turism , põllumajandus , tööstus . </s> </p>
<p> <s> Bulgaariaga seostub eekätt kuulus roosiõli , samuti jogurt , vein , lambad , kitsed , valge juust ja muud maitsvad toidud . </s> </p>
<p> <s> <hi rend="rasvane"> Eestimaa Talupidajate Keskliidu peadirektor Kaul Nurm : </hi> </s> </p>
<p> <s> ETKLil on kontaktid kõikide Euroopa talunikeorganisatsioonidega ja ma teadsin Bulgaaria põllumajandusest üht-teist ka enne viimast külaskäiku , mille käigus sai seda maad bussiaknast vaadata . </s> </p>
<p> <s> Maa on piirkonniti erinev . </s> <s> Kui mägede kandis on valdavalt väiksemad struktuurid , kasvatatakse juur- ja puuvilju ning viinamarju , siis lagedamatel aladel kasvatatakse põhiliselt teravilja , aga ka riisi . </s> </p>
<p> <s> Mullad on üldiselt head , tootmispotentsiaali on ja väidetakse , et ettevõtetes , kus juurutatakse uusi tooteid ja tehnoloogiaid , saadakse õlleotra kuni seitse tonni hektarilt . </s> </p>
<p> <s> Suuresti on säilinud majandite struktuurid , mis olid Moskva mõjusfääri kuuludes . </s> <s> Leidub kolme tüüpi ettevõtteid : ühed on maaomanike loodud ühistud , kes palkavad töölisi ja kelle pindalaline struktuur küünib 1000-2000 hektarini , teised , kes rendivad maid , on samuti kuni 2000 ha suurused . </s> <s> Lisaks väikemajapidamised . </s> </p>
<p> <s> Bulgaaria põllumajandus toodab üle elanikkonna tarbimisvajaduse . </s> <s> Toiduainete hinnad paistsid olevat umbes 10% odavamad kui meil . </s> <s> Aga tänava- ja külapildi järgi ei paista elatustase kuigi kõrge olevat . </s> </p>
<p> <s> Kuigi Bulgaaria oli esimesi , kus SAPARD käivitus , ei olnud selle tulemusi eriti märgata . </s> <s> Masinakeskustes paistis silma nõukogudeaegne tehnika ja mõned SDV kombainid , võibolla oli uuem ja SAPARDi abil ostetud tehnika kuskil varju all . </s> <s> Lisaks masinatele on seal kasutusel ka elavtehnika - hobused ja eeslid . </s> </p>
<p> <s> Tundub , et Bulgaaria on huvitatud euroliiduga liitumisest , nad loodavad abile . </s> <s> Väga optimistlikku ja rõõmsat pilti ma seal ei kohanud , aga inimesed , kellega suhtlesin , vähemalt loodavad paremale tulevikule . </s> </p>
<p> <s> Tundub , et Eestiga võrreldes on Bulgaaria organisatsioonidel rohkem kasvuruumi , eestlastel on enda eest seismise julgust rohkem . </s> </p></div3>
          <div3 type="artikkel"><head> Signe Siim : Häid raamatuid pole kunagi üleliia </head>
<p> <s> <hi rend="kaldkiri"> 21.04.2004 <bibl> <author> Erika Klaats </author> </bibl> </hi> </s> </p>
<p> <s> <hi rend="rasvane"> Maalehe Raamatu direktor Signe Siim , millised on kirjastuse suurimad õnnestumised ? </hi> </s> </p>
<p> <s> Kahtlemata on kirjastuse suurimaks väärtuseks hääd toimetajad , tõlkijad ja eelkõige autorid . </s> <s> Meiega on aastateks koostööd jäänud tegema Aili Paju , Virve Roost , Sirje Rekkor , Anne Kersna , Toivo Niiberg . </s> </p>
<p> <s> Riina Tammsaar on üks kirjastuse loomise idee autoreid ning kahtlemata üks kompetentsemaid toimetajaid omal alal . </s> <s> Nii tema oskust olla nõudlik kui ka lihtsat inimlikku hoolivust hindavad nii kolleegid kui partnerid . </s> </p>
<p> <s> Toimeka tandemi teist poolt , raamatukunstnik Jaan Tammsaart pelgavad paljud tema kriitilise meele ja idealistlike taotluste tõttu . </s> </p>
<p> <s> Aga kui palju on sellest teravdatud tähelepanust ja mõnikord võimatuna näivast urgitsemisest võitnud nii lugejad kui tööandja ! </s> <s> Jaani töid on aastaid premeeritud kaunimate raamatute tiitliga . </s> </p>
<p> <s> Toimetaja Rein Ülevaino käsi on mängus üle 40 raamatus . </s> <s> Elukogemus annab võimaluse faktirohketes raamatutes eksimusi märgata , vana kooli õpetatus sunnib tööd tegema põhjalikult ega anna järele kiirustamisele . </s> </p>
<p> <s> Üks suurimaid väärtusi on tõlkija , kes lisaks mitme võõrkeele valdamisele on ka eriti tugev erialaspetsialist . </s> <s> Virve Roostile võlgneme sügavaima tänukummarduse sellegi vaeva eest , et ta nooremat põlvkonda välja õpetab . </s> <s> Jaan Mettik on tõlkinud juba mitu mahukat raamatut . </s> </p>
<p> <s> Kirjastusel on olnud mitmeid kordi võimalus olla looja rollis , kui meie vajadus on sundinud taimenimede komisjoni uusi eestikeelseid nimesid tegema ning seega terminoloogiat arendama , korrastama . </s> </p>
<p> <s> Siinkohal eriline tänu Urmas Laansoole ja Toomas Kukele , kes alati meid lahkelt aidanud . </s> </p>
<p> <s> Õnnestumine ongi see , kui saad teha midagi rõõmuga , võimalikult hästi ja võimalikult paljudele . </s> </p>
<p> <s> <hi rend="rasvane"> Millised on nende aastate suurimad ebaõnnestumised ? </hi> </s> </p>
<p> <s> Oleme paar korda pidanud nõutult pead raputama - mõni raamat sai tehtud liiga vara . </s> </p>
<p> <s> 1995. aastal ilmus “ Uude aastatuhandesse ” , kus sees Gunnar Aarma , Esko Jalkaneni , Aleksander Heintalu , Aili Paju , Laine Rohu jt mõtisklused teemal mis oli , mis on , mis tuleb . </s> </p>
<p> <s> Esimesed paar aastat ei olnud meie lugeja valmis veel kaasa mõtlema , oli tegemise , ehitamise , mitte plaani pidamise aeg . </s> <s> Täna neid arvamusi üle lugedes ei ole enam midagi nii väga üllatuslikku , millest vahepeal kirjutatud-loetud poleks . </s> <s> Väärtushinnangud on taas päevakorral , samuti küsimus , kes oleme ja mida tahame . </s> </p>
<p> <s> Arutletakse usuõpetuse vajalikkuse või pealesurumise teemal . </s> <s> Paljud on vahepeal maailma ja selle mitmekesisust näinud , tundma saanud ja täna küpsed ise vastuseid otsima . </s> <s> Võibolla tuleks jälle selline raamat teha , sest paari viimase aastaga on isegi kirjastuse arhiiv tühjaks lunitud . </s> </p>
<p> <s> Teine sama saatusega raamat on 1996. aastal ilmunud Leopold Meensalu ja Gundo Roosve “ Ananass või artišokk ” . </s> <s> Puuviljakaupmehed hindasid teatmeteost kõrgelt , igapäevalugejal ei olnud mahti ega soovi põneva puu- ja köögiviljamaailma vastu sügavamat huvi tunda . </s> </p>
<p> <s> Nüüd on porgandimahl jälle hinnas , noorem põlvkond , kes pole memme moosiga ülikoolis käinud ega sellest tüdinenud , oskab tervislikkusest lugu pidada ning sellesse investeerida ( kasutatagu igaühe jaoks toimivaid väljendeid ) . </s> </p>
<p> <s> Igaühel on olnud mõni ääretult valus kogemus , mis pannud mõtisklema ületöötamise ja enesest hoolimise üle . </s> </p>
<p> <s> <hi rend="rasvane"> Viimasel ajal on levitatud arvamust , et raamatuid ilmub liiga palju , neid ei jaksata osta . </hi> </s> <hi rend="rasvane"> <s> Raamatukaupmehed hindavad raamatu poole aastaga vanaks ja see kaob riiuleilt , sest nende eksponeerimiseks pole ruumi . </s> </hi> </p>
<p> <s> Tegelikult ei ilmu raamatuid palju . </s> <s> Üks hulk neist ei ole lihtsalt piisavalt kvaliteetsed , et neile pikalt tähelepanu pöörata . </s> <s> Teisalt ilmus omal ajal suur hulk õpikuid , spetsiifilisi erialaraamatuid üksnes väikeses tiraažis kindlale tarbijale , neid enamasti raamatupoes näha polnudki . </s> </p>
<p> <s> Praegu tuleb kirjastajatel täita ka need tühikud , mida ootavad käsitööõpetajad , puutöömehed , juristid , arstid , keskkonnakaitsjad jm ametite esindajad , kes samuti raamatutarkust vajavad . </s> </p>
<p> <s> Mitu korda olen nõutult raamatupoes lapsele nn kohustuslikku lektüüri otsinud . </s> <s> Mõni aasta tagasi ilmunud raamatut pole enam müügil ja ega kirjastaja neid paarisaja kaupa igal aastal juurde teha taha . </s> <s> Õige pisut siiski õpikute kirjastajad sellele mõtlevad . </s> </p>
<p> <s> Hoopis kvaliteedi teema juurde tahaksin tagasi tulla . </s> <s> Nädalapäevad tagasi kirjutas hinnatud tõlkija Marek Tamm , et tõlkijate arv on plahvatuslikult kasvanud ja tase järsult langenud . </s> </p>
<p> <s> Olen täiesti päri , et üks hulk ilmunud raamatuid on rämps , sest küündimatu tõlge tapab ( väärtusliku ) sisu ( sellele lisandub muidugi hulk raamatuid , mille puhul tõesti ei oska arvata , miks üldse on paberit raisatud ) . </s> </p>
<p> <s> Ehkki Tamm rääkis peamiselt ilukirjandusega seotust , on sama valus probleem tarbe- ja käsiraamatute tõlkimisel ( ajan jätkuvalt oma joru , et ka erialaspetsialistidest tõlkijad on autorid , neile laienevad kõik õigused , kaasa arvatud raamatu laenutamiste eest makstav tasu ) . </s> </p>
<p> <s> Siinkohal ei hakka ma hirmuäratavaid tõlkenäiteid tooma , ehkki mädarõikast ( horseradish ) hoburedise saamine meenub küll hetkega . </s> </p>
<p> <s> Aga seni , kuni nn vilets raamat ära ostetakse , ei reguleeru iseenesest miski . </s> <s> Korraliku tööga kaasas käiv kõrgem hind tõmbab riiuli ja kassa vahele jõulise joone . </s> </p>
<p> <s> Jääb loota , et nii haridus- kui kultuuripoliitikaga tegelejad mõistavad vajadust vajalike raamatute vajalikul tasemel ilmutamine lihtsalt kinni maksta . </s> <s> Kultuurkapital ja Keskkonnainvesteeringute Keskus , kes loodushoiu teemat toetab , seda teevad . </s> </p>
<p> <s> Aga on valdkondi , kus arengu jätkamiseks on vaja maitset ja lugemust ja maailmapraktika kogemuste kättesaamist suunata juba koolis . </s> <s> Siin ei saa üks kirjastus üksi riskida , see on riigi küsimus . </s> <s> Seda hulka ostjaid , kes kvaliteeti hindab või kelle rahakott võimaldab seda teha , on lihtsalt liiga vähe . </s> </p>
<p> <s> Maalehe Raamat on püüdnud taset hoida , aga mõned meie kirjastuse valusad kogemused , kus isegi kõrgkooli teaduskraadiga autor eksib ja endas kindel olles ka toimetajat ei kuula ning parandusi sisse viia ei luba või autoriõigusi eirates tsiteerimisel ja plagiaadil vahet ei tee , räägivad iseenda eest . </s> </p>
<p> <s> Usun , et aeg ise sunnib tegema korrektiive ning kirjastused ja ostjad mõistavad , et usaldusväärsus on kahepoolne kokkulepe , mis väljendub küsitavas/makstavas põhjendatud hinnas . </s> </p>
<p> <s> <hi rend="rasvane"> Praegu on turul rohkelt kirjastajaid , tihtipeale hoomamatute soovidega ostjad ja kirjastajate vaatevinklist liiga lühike raamatumüügiriiul . </hi> </s> <hi rend="rasvane"> <s> Kuidas edasi ? </s> </hi> </p>
<p> <s> Ma ei tahaks kirjastuste liidu juhina mingeid ennustusi teha . </s> <s> Raske on kätte saada objektiivset infot , et seda analüüsida . </s> </p>
<p> <s> Küll aga on mul mõni märkus ühe kirjastaja seisukohalt . </s> </p>
<p> <s> Üks osa raamatuid jääb kindlasti tulevikus tõlkimata , sest ostjad loevad enam võõrkeelseid , vähemalt erialaraamatuid . </s> </p>
<p> <s> Kindlasti jagunevad raamatud veelgi rohkem nn ostukeskuste kaubaks ja raamatukaupluse valikuks . </s> <s> Üks hulk kirjastajaid nõnda juba tööplaani teebki . </s> </p>
<p> <s> Loodan , et olulised teosed siiski meie emakeeles ilmuvad , et nn teaduspõhise hariduse jutul kandepinda oleks . </s> </p>
<p> <s> Julgen loota , et kirjastused leiavad igaüks oma niši , et konkurentidest saavad kolleegid , kel vaatamata ametialasele kadedusele leidub hääd sõna teise tunnustamiseks ( me teeme seda nii vähe , me oleme praegu nii õelad , et väänleme maohaavade käes , aga ei raatsi kiita õnnestumisi , mis tegelikult meile kõigile ühiselt vajalikud ja väärtuslikud ) . </s> </p>
<p> <s> Siinkohal tahan õiendada , et ei ole oodanud kirjastuste pankrotte , olen väljendanud kartust , et neid on oodata . </s> <s> See kehtib ka täna , sest pikas kummipaelas kirjastaja-trükkal-hulgimüüja ei ole väga palju muutusi veel aset leidnud . </s> </p>
<p> <s> Julgen tunnustada algatust “ Raamat kaalukaubaks ” , sest veel hullem oleks neid kümne aasta taguseid valearvestusi ribadeks lõigata ( raamatuhävitamisele mõtlemine on õudne ja metsik paberiraiskamine selle kõrval ) . </s> </p>
<p> <s> Nii vana kraami müük ehk ei mõjuta ostjat uue soetamist allahindluse lootuses edasi lükkama , sest praegu enam niisuguseid möödalaskmisi ei tehta . </s> </p>
<p> <s> Loodan , et Eesti Kirjastuste Liidust saab edaspidi veelgi mõjukam katusorganisatsioon , kuhu kuulumine on privileeg . </s> </p>
<p> <s> Loodan , et Maalehe Raamat ka edaspidi käib laadal ja messil , kuulab ära lugeja ootused ja märkused ning annab välja midagi , mille üle 20. sünnipäeval uhkust tunda . </s> </p>
<p> <s> Tänan teid kõiki . </s> </p></div3>
          <div3 type="artikkel"><head> Agu Veetamm : Iga raamat on kui oma laps </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Maalehe vastutav väljaandja Agu Veetamm , kas kümme aastat tagasi , mil tegutses juba niigi palju kirjastusi , oli riskantne tulla välja veel ühega ? </hi> </s> </p>
<p> <s> Esimesi raamatuid kavandades me ei näinud ette , et kirjastustegevus nii suureks kasvab . </s> </p>
<p> <s> Riina ja Jaan Tammsaare välja pakutud ideed ära kuulates oli esialgu plaan üllitada sarja “ Targu Talita Raamatukogu ” , mille aluseks võtsime aastate jooksul Maalehe populaarses rubriigis ilmunud materjalid . </s> </p>
<p> <s> Selleski mõttes oli omajagu ärilist kaalutlust , eriti kui pidada silmas juudi tarkust , et üks kaup tuleb ostjale mitu korda maha müüa . </s> </p>
<p> <s> Esimestel raamatutel oli hea minek , ainuüksi Kaljo Mandre “ Koduapteeki ” müüsime esimese aasta jooksul üle 30 000. </s> <s> Menukaks osutusid ka “ Toalill ” , “ 1001 tööd ” , “ Koduköök ” jt. </s> </p>
<p> <s> Lugejatele meie väikesed raamatud meeldisid - üks teema oli ühtede kaante vahel , ära jäi ajalehe lõikamine ja artiklite kokkukleepimine . </s> <s> Raamat lubas vastavat teemat ka põhjalikumalt käsitleda kui ajalehe rubriik . </s> </p>
<p> <s> Oluline oli ka raamatute tegemise kaudu leida lisarakendust Maalehe tehnilistele töötajatele , kellel nädalalehte tehes aega ja jõudu üle jäi . </s> </p>
<p> <s> Aeg oli meie kasuks ka seepärast , et kirjastuses Valgus olid siis segased ajad ning teisi tarbekirjandust välja andvaid kirjastusi peaaegu polnudki . </s> </p>
<p> <s> Meid märkasid nii lugejad kui ka uued autorid . </s> <s> 1995. aastal andsime välja juba </s> </p>
<p> <s> 12 raamatut , kaks kalendrit , sarja jõulukaarte ning aasta käive ületas juba kaks miljonit krooni . </s> </p>
<p> <s> Raamatukirjastuse palgal oli ainult toimetaja Riina Tammsaar , muid töid tegid Maalehe töötajad oma põhitegevuse kõrvalt , isegi laohoidja võtsime tööle alles mitu aastat hiljem . </s> </p>
<p> <s> Suurt riski me oma tegevuses ei näinud , sest kõik toimus Maalehe kaitsva tiiva all , mis andis majanduslikku kindlust ja oli ka hea reklaamikanal . </s> </p>
<p> <s> Ma imestan tänaseni , et Maaleht oli pikka aega ainukene ajaleht , kes lehe kõrval ka raamatuid kirjastas . </s> <s> Nüüd tegelevad sellega paljud : Äripäev , Eesti Ekspress , Eesti Päevaleht , Ajakirjade Kirjastus jne. </s> </p>
<p> <s> Rõõmu teeb , et Maalehe Raamatu areng on olnud järjepidev . </s> <s> Iga aasta on toonud midagi uut , juurde on tulnud uusi autoreid , raamatute väljanägemine on muutunud kaunimaks . </s> </p>
<p> <s> Ma mäletan , kui tähtis oli meile esimene kõvakaaneline raamat , kui suur oli rõõm esimesest Suurbritannia kirjastusega Hamlyn koostöös ilmunud aiaraamatust . </s> </p>
<p> <s> Missuguse tundega võtsime kätte kirjastuse sünnipäevaks trükikojast saabunud raamatu “ Eesti rahvusköök ” ! </s> <s> Tõeliselt ilus ja sisukas raamat , mis võiks küll olla iga eestimeelse perenaise raamaturiiulis . </s> </p>
<p> <s> Iga raamatu valmimine on sündmus . </s> <s> Justkui lapse sünd , seda nii autorile , kujundajale kui kirjastusele . </s> </p>
<p> <s> Ja nagu lapse puhul ei oska iial ette ennustada , mida tulevik talle toob , on raske ka raamatute käekäiku prognoosida . </s> </p>
<p> <s> On meilgi olnud raamatuid , mis pole saavutanud oodatud müügiedu ja neid , mis meilegi ootamatult muutusid tõeliseks müügihitiks . </s> </p>
<p> <s> Raamatuturg on ettearvamatu , eriti praegu , mil konkurents on ülimalt tihe ja halastamatu . </s> <s> Autori , toimetaja ja kujundaja professionaalsuse kõrval mängib järjest suuremat rolli oskus raamatut müüa . </s> <s> Käibetõde , et hea raamat müüb end ise , ei kehti enam ammu . </s> </p></div3>
          <div3 type="artikkel"><head> Konkursi “ Looduse aasta foto 2004 ” võitjad </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Eelmisel laupäeval toimus Estonia Kontserdisaalis suur loodusfoto õhtu , kus selgusid fotokonkursi “ Looduse aasta foto 2004 ” võitjad . </s> </p>
<p> <s> žüriil ( esimees Rein Maran , liikmed Matti Helminen , Peep Puks , Tiit Pääsuke ja Sirje Tooma ) tuli valik teha 300 autori 1500 foto seast . </s> </p>
<p> <s> Töid hinnati kolmes vanuserühmas ( täiskasvanud , noored ja lapsed ) , eraldi loomafotosid ja looduspilte . </s> <s> Võistluse noorim osavõtja oli 6aastane Richard Pihu Sindist . </s> </p>
<p> <s> Täiskasvanute loomapiltide arvestuses võidutses SL Õhtu-lehe fotograaf Mati Hiis , kes pälvis nii esimese kui ka teise koha , kolmandaks tuli Ester Rada Tartumaalt . </s> <s> Looduspiltide arvestuses võitis 15 viimast aastat Soomes elanud ja nüüd taas tallinlaseks saanud bioloog Kaari Saarma , teise ja kolmanda koha võitsid tartlased Kaili Kattai ja Asko Linno . </s> </p>
<p> <s> Noorte loomapiltide arvestuses võitis Andres Kõiv Raplast , teiseks tuli Indrek Viil Tartust ning kolmandaks Ott Kartau Raplast . </s> <s> Looduspiltide arvestuses võitis esimese ja kolmanda koha Ott Luuk Järvamaalt , teiseks tuli Mark Meikas Tallinnast . </s> </p>
<p> <s> Lastest võitis nii loodus- kui loomapiltide arvestuses ja pälvis ka publiku eripreemia Kristo Peterson Tõstamaalt . </s> <s> Loomapiltide arvestuses võitis teise koha Mairi Sõelsepp Tallinnast ning kolmanda Joonas Tuul Harjumaalt . </s> <s> Looduspiltide arvestuses võitis teise koha Karl Ots Võrumaalt ning kolmandaks tuli Meeri Sõelsepp Tallinnast . </s> </p>
<p> <s> Lisaks võitjatele jagas žürii tunnustust veel rohkem kui </s> </p>
<p> <s> 50 autorile . </s> <s> Edaspidi saab parimaid töid näha loodusfoto rändnäitusel paljudes Eesti paikades ning koos möödunud aasta parimate töödega antakse välja “ Loodusfoto aastaraamat 2003/2004 ” . </s> </p>
<p> <s> Konkurssi “ Looduse aasta foto ” korraldavad kirjastus Looduskiri , Eesti Looduskaitse Selts , Eestimaa Looduse Fond , Metsahoiu Sihtasutus , Postimees , Eesti Ekspress ja Maaleht . </s> </p>
<p> <s> <hi rend="rasvane"> Jaan Riis </hi> </s> </p></div3>
          <div3 type="artikkel"><head> Doonorikaart on talisman </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Elundidoonorlus on õilis ja loomulik tegevus . </hi> </s> </p>
<p> <s> Mul on nüüd rahakoti vahel doonorikaart , mis ütleb : “ Olen nõus andma oma elundeid ja kudesid siirdamiseks teisele inimesele . </s> <s> Suurim kingitus on elu . ” </s> </p>
<p> <s> Alaline autoga sõitmine ja igapäevased uudised kui pidevad rindeteated ei lase unustada , kui lihtsalt võib igaühega meist juhtuda nii , et õnnetus lülitab peaaju pöördumatult välja , ent masinate abil on võimalik südant ja kopse töös hoida . </s> <s> Hoida selleks , et ajusurmas inimese kudesid ja elundeid saaks teiste inimeste elude päästmiseks kasutada . </s> </p>
<p> <s> <hi rend="rasvane"> Kui peaks juhtuma </hi> </s> </p>
<p> <s> Ma tean , kui paljud inimesed ootavad neere , maksa , silma sarvkesta - ka südant , kopse ja kõhunääret . </s> <s> Doonorikaardi täitsin selleks , et kui minuga peaks midagi juhtuma , ei oleks mu lähedastel vaja oma vapustatud seisundi juures võtta vastutust minu jagamise eest “ varuosadeks ” . </s> </p>
<p> <s> Olen selle otsuse ära teinud teiste inimeste eludest hoolides . </s> <s> Olen protesteerinud sellega Põhja-Euroopa isekuse ja surmaeitamise vastu ning taganud selle , et kui mind ebaõnn tabab , saadakse minu juppidele enne nende aegumist jaole . </s> </p>
<p> <s> Samas tunnen , et just doonorikaart kaitseb mind ebaõnne eest . </s> <s> See on nagu talisman . </s> <s> Hoiab mind ja annab usku , et kui minul peaks mõnd elundit või kudet vaja minema , on kusagil keegi , kes on paradiisi minnes oma kehast kingituse teinud . </s> </p>
<p> <s> Doonorikaartide trükkimine on Eesti Kudede ja Organite Transplantatsiooni Ühingu mitme aasta tagune algatus . </s> </p>
<p> <s> “ Doonorikaart ei ole kohustav dokument , ” rõhutab Tartu Ülikooli farmakoloogia instituudi dotsent ja üks doonorikaartide kampaania eestvedajaid Toomas Kivastik . </s> <s> “ See on elu krediitkaart ligimeste jaoks ning mingil põhjusel ümber mõtlemise korral võib selle lihtsalt ära visata . </s> </p>
<p> <s> <hi rend="rasvane"> Jumal lubab </hi> </s> </p>
<p> <s> Mulle tundub , et inimesed ei ripu niivõrd oma elundite-kudede küljes , kuivõrd kardavad oma surmale ette mõelda . </s> <s> Arvatakse , et kaardike rahakoti vahel tuletab surma kogu aeg meelde ja et otsuse tegemisega ollakse end surelikuks kuulutanud . </s> <s> Aga seda oleme ju nagunii , kuidas me ka oma tõekspidamistest või religioonist lähtudes hingega surmajärgselt toimuvat just tõlgendaks . ” </s> </p>
<p> <s> Kogu maailmas on potentsiaalsete doonorite andmebaasi loomine alla keskmise edukas . </s> <s> Mitte usulistel põhjustel . </s> <s> Paavst Johannes Paulus II on öelnud : “ Ärge võtke oma organeid taevasse kaasa . </s> <s> Seal teatakse , et neid vajatakse maa peal . ” </s> </p>
<p> <s> Eestis siirdamisega tegelevad arstid loodavad , et eestlased saavad üle oma kitsidusest ja eksistentsiaalsest ebakindlusest ning tõusevad elundiloovutamise kui inimeseks olemise arengu näitaja asjus maailmas eesrindlasteks . </s> </p>
<p> <s> Elundidoonorlus on meil Riigikogu 2002. aastal seadusega sätestatud-kehtestatud ja garanteerib muu hulgas sellegi , et elavalt ega surnud doonorilt kehaosi osta ega müüa ei saa . </s> </p>
<p> <s> <hi rend="rasvane"> Parim enne ... </hi> </s> </p>
<p> <s> Eestis loetakse inimene täisealiseks 18aastaselt . </s> <s> Laste doonorluse üle otsustavad nende vanemad . </s> </p>
<p> <s> Kuna inimesed vananevad ja haigestuvad väga erinevalt , võib mõnel juhul ka 65aastane neer doonorneeruks sobida . </s> <s> Samas on mõnelt üsna noorelt ajusurma sattunult leitud doktor Aleksander Lõhmuse sõnul hoopis vähk , millest inimene ise veel midagi ei teadnud . </s> </p>
<p> <s> “ Parim enne ” on kindlalt möödas , kui mõni noor narkomaan suhteliselt tervena üledoosi tõttu looja karja läheb . </s> <s> Narkomaanide elulaadiga kaasneb sageli HIV-positiivsus ning ühe viirusehaige elundeid-kudesid ei siirata ka teisele HIV-kandjale , kuna geneetiliselt muteerunud viirusel on mitmeid eri tüvesid . </s> </p>
<p> <s> “ Meditsiini üldine reegel on , et kahju ei tohi mitte ühelgi juhul teha . </s> <s> Nii , nagu inimese kliinilise surma diagnoosib terve ekspertide rühm - et tema ajuprotsessid on pöördumatult peatunud ning teised eluavaldused lõpevad niipea , kui masinad välja lülitatakse - , nii uuritakse ka iga konkreetset patsienti terve meeskonnaga ning seega välistatakse haige elundi siirdamine , ” kinnitab Lõhmus . </s> </p>
<p> <s> Kui üldiselt on Eesti ainus keskne siirdamiskeskus Tartu Ülikooli kliinikum , siis silma sarvkesta siirdab lisaks Tartule ka Ida-Tallinna Keskhaigla arst Artur Klett . </s> <s> Klett väidab , et silma sarvkesta siirdamine on imeline protseduur , sest trauma või põletiku tõttu nägemise kaotanu saab selle õhukese kile asendamise abil nägijaks . </s> </p>
<p> <s> “ Teisest küljest on ajusurma või päris surma langenu omaksed just sarvkestade loovutamise suhtes kõige tõrksamad - ütlevad , et võtke neerud , aga jätke silmad rahule , ” kurdab Klett . </s> <s> “ Selle õhukese kile eemaldamine ei riku kadunukese välimust mitte mingil moel , ent näiteks tänavu aastal on viie potentsiaalse doonori omastest sellega nõustunud vaid üks . </s> <s> Mitmed pimedad , keda saaks nägijaks teha , aga ootavad . ” </s> </p>
<p> <s> Kõige rohkem on saanud oma tööd praktiseerida neerusiirdajad Aleksander Lõhmus , Peeter Dimitriev ja Jaanus Kahu . </s> <s> Doktor Lõhmus on tänavu sooritanud juba viis siirdamist , neist ühe elusdoonorilt - ema loovutas ühe oma neeru pojale . </s> </p>
<p> <s> Samas on doktor Toomas Väli saanud teha vaid kolm maksa siirdamist . </s> <s> Esiteks peab olema maks õige suurusega . </s> <s> Praegu on ootel paar patsienti , kes vajaksid väikest maksa . </s> <s> Teiseks ütleb maks üles äkilisemalt kui neerupuudulikkuse kujunemine ning vajab siirdamist kohe , muidu on hilja . </s> </p>
<p> <s> Doktor Hele Everaus , kes luuüdi siirdamise kümme aastat tagasi Baltikumis käima pani ja on ise üle saja siirdamise teinud , sõltub just elusatest doonoritest ning on kogenud Eestis kaht liiki väiksuse traagikat . </s> </p>
<p> <s> <hi rend="rasvane"> Varane ligimesearmastus </hi> </s> </p>
<p> <s> “ Kõige lihtsam on inimesele siirata tema enese luuüdi , ” selgitab Everaus . </s> <s> “ Kuna valged verelibled peavad veatult sobima , sobivad hea õnne korral ka lähisugulased . </s> <s> Aga Eestis on teatavasti väga väikesed pered , igal inimesel on napilt lähisugulasi . </s> <s> Sobivad lähisugulased omakorda võivad doonorluse vajajatega tülis olla ega nõustu selle valutu protseduuriga ka sobivuse korral . </s> <s> Arenenud maailmas on küll vabatahtlikud doonorid , ent isegi siis , kui nende markerid sobivad , tulevad mängu rahvuslikud ja muud erinevused . ” </s> </p>
<p> <s> Hele Everaus seab võrdusmärgi luuüdi- ja veredoonorluse vahele : “ Praegu jäävad suured ortopeedilised operatsioonid sellepärast ära , et ei piisa verd . </s> <s> Inimeste suunamine doonorluse juurde tähendab pikka tööd . </s> <s> Kasvatust ja üldse ligimesse suhtumise kujundamist . ” </s> </p>
<p> <s> Aleksander Lõhmuse tähelepaneku kohaselt paljude inimeste üldine haritustase ei lase mõista , et hingamisaparaadi abil tiksuv ajusurmas ligimene on ikkagi surnud , kuigi rind liigub : “ Kui me saaksime potentsiaalsetest doonoritest ka kolmveerandi kätte , oleks meie vajadused kaetud . </s> </p>
<p> <s> Sellist ligimesearmastust ja traditsioonilist kokku hoidmist peaksime õppima lõunaeurooplastelt . </s> <s> Hispaanias ja mujalgi on põhjalikud doonorluse programmid , mille raames õpetatakse teistest inimestest hoolimist juba lapseeast . </s> <s> See on kooliprogrammides . ” </s> </p>
<p> <s> Artur Klett leiab , et Eesti vajab kiiresti psühholoogilist läbimurret , kuna doonorlusevalmidus on viimasel ajal läinud halvemaks . </s> <s> “ Läbimurre peaks tähendama seda , et inimesed mõtleksid juba enne õnnetusi läbi , kuidas toimida . </s> <s> Kui lähedane on liiklus- või tööõnnetuse tõttu ootamatult kliinilisse surma sattunud , on hetk nii traagiline , et siis ei suuda lisaks šokile mõelda tema elundite-kudede õilsale kasulikkusele . </s> </p>
<p> <s> Olen märganud , et omaksed kardavad vastutada . </s> <s> Veeretavad otsustamist üksteisele . </s> </p>
<p> <s> Kui doonorlus muutuks enesestmõistetavaks , kaoks ära ka alusetu kahtlustamine , et keegi kusagil inimjuppidega kaubitseb . ” </s> </p>
<p> <s> <hi rend="rasvane"> Neer või mobla ? </hi> </s> </p>
<p> <s> “ Seletasin ka “ Unetuse ” saates , et tänaval ei kraba sinult keegi ära neeru , vaid mobiiltelefoni . </s> <s> Operatsioone tehakse opisaalides igakülgse kontrolli all . </s> <s> Ei kusagil mujal , ” muigab doonorikampaania eestvedaja Toomas Kivastik . </s> <s> “ Tegelik elu pole ulmefilm , vaid riiklikult kontrollitud ja kaitstud tervik . </s> <s> Elundidoonorluses valitseb andmekaitse . ” </s> </p>
<p> <s> Baltimaad on ühinenud organisatsiooniks Balttransplant , mis teeb omakorda koostööd Scandiatransplandi kui siirdamiskeskuste ühendusega . </s> <s> Tänu sellele moodustub valim 32 miljonit . </s> <s> USAga võrreldes , kus konteinerid elunditega ühelt ookeanirannikult teisele lendavad , on meie vahemaad väikesed . </s> </p>
<p> <s> <hi rend="rasvane"> Kati Murutar </hi> </s> </p></div3>
          <div3 type="artikkel"><head> Valitsus ütles Naturale jah </head>
<p> <s> <hi rend="kaldkiri"> 21.04.2004 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Eelmisel neljapäeval kiitis valitsus heaks Natura alade nimekirja , mida keskkonnaministeerium siiski veel täpsustab . </hi> </s> </p>
<p> <s> Keskkonnaministeerium esitab ELi looduskaitsevõrgustiku Natura 2000 linnu- ja loodusalade nimekirja koos kaardimaterjali ja andmebaasiga 30. aprilliks Euroopa Komisjonile , nagu liitumisleping nõuab . </s> <s> Nimekiri kujutab endast eelvalikut - lõpliku otsuse teeb Brüssel . </s> </p>
<p> <s> Kaks kolmandikku maismaal asuvatest Natura aladest kattuvad olemasolevate kaitsealadega . </s> <s> Kolmandiku puhul , mida on üle 200 000 ha , tuleb maaomanikel arvestada ajutiste majanduspiirangutega , mis hakkavad kehtima 1. maist . </s> </p>
<p> <s> Valitsuse neljapäevase otsuse lisalause on , et alade täpse loetelu kinnitab valitsus hiljem eraldi korraldusega kooskõlas suve algul jõustuva looduskaitseseadusega . </s> </p>
<p> <s> Kõige rohkem sekeldusi on maadel , mis jäävad senistelt kaitsealadelt välja . </s> <s> Neid oli kokku veidi üle 800 000 ha ja Natura alade moodustamiseks seal oli vaja ära kuulata maaomanike seisukoht . </s> </p>
<p> <s> Keskkonnaministeeriumi andmeil laekus 813 ettepanekut ja vastuväidet . </s> <s> Ülejäänud maaomanike vaikimist tõlgendab ministeerium kui nõusolekut sellega , et alale võib moodustada ajutise kaitseala . </s> </p>
<p> <s> Viis ettepanekut soovitasid täpsustada ajutiste kaitsealade moodustamise määruse eelnõu teksti . </s> <s> 39 ettepanekut tehti , et Natura võrgustikku lisataks täiendavalt alasid . </s> <s> 180 ettepanekuga paluti täiendavat teavet piirangute kohta . </s> </p>
<p> <s> 589 ettepanekus paluti oma maaüksus Natura alade hulgast välja arvata , kompenseerida või vahetada . </s> <s> Osa nendest ettepanekutest puudutas kinnistuid , mis asuvad olemasolevatel kaitsealadel . </s> </p>
<p> <s> Osa maaüksusi või nende asi ongi nimekirjast välja jäetud , kui see on teaduslikest kriteeriumidest lähtudes võimalik olnud . </s> <s> Alasid , kus loodusväärtuse olemasolu vajab täpsustamist või kooslus piiritlemist , 1. maiks Euroopa Komisjonile ei esitata . </s> </p>
<p> <s> Eestist on valitud 66 linnuala , kogupindalaga 1,2 mln ha , ja 509 loodusala , kogupindalaga 1,1 mln ha . </s> <s> “ Suuresti need alad ka kattuvad , nii et kokku on Natura alasid 490 , kogupindalaga 1 422 500 ha , ” märgitakse valitsusele esitatud materjalides , seni täpseimas avalikkuse ette jõudnud teabes Natura kohta . </s> </p>
<p> <s> Pindalast 51% asub meres . </s> <s> Maismaal on Natura alasid </s> </p>
<p> <s> 691 800 ha , millest olemasolevatel kaitsealadel asub 67% . </s> <s> Ülejäänud aladest saavad 1. maist ajutised kaitsealad , et sealne loodus säiliks praegusel kujul sinnamaani , kui Brüssel langetab otsuse ja moodustatakse juba alaline kaitse- või hoiuala . </s> </p>
<p> <s> <hi rend="rasvane"> Hanno Zingel : Rohkem endale kui Brüsselile </hi> </s> </p>
<p> <s> <hi rend="rasvane"> Keskkonnaministeeriumi looduskaitseosakonna juhataja Hanno Zingel , miks Natura nii vaevaliselt ellu jõuab ? </hi> </s> </p>
<p> <s> ELi looduskaitsekontseptsioon on midagi muud kui see , millega me harjunud oleme . </s> <s> Senise arusaama järgi , mida on nimetatud ka zapovedniku mentaliteediks , ei tohi kaitsealal mitte midagi teha . </s> </p>
<p> <s> Suur osa nendest aladest , mis on nüüd Eestist valitud Natu-rasse , on aga hoopis sellised , et kõik , mis seal praegu toimub , saab toimuda ka edaspidi . </s> </p>
<p> <s> Selle mõtte vastuvõtmine ja edasiandmine ongi filosoofilises plaanis võibolla meie põhiline ülesanne . </s> <s> Inimesed arvavad näiteks , et kui Võrtsjärvest saab Natura hoiuala , siis ei või seal võibolla tulevikus kala püüda . </s> </p>
<p> <s> Kui meie räägime , et Võrtsjärvel peatuvat väikekosklate populatsiooni ei ohusta see , et rannaserval lõigatakse roogu ja järvel liigeldakse paatidega , siis inimesed nagu ei usu meid . </s> <s> Inimestele tundub , et keelde peaks rohkem olema . </s> </p>
<p> <s> Teine asi , et kõik need uued mõisted - elupaigatüüp või kooslus või poollooduslik kooslus jne - on igavad ja võõrad . </s> <s> Inimesed ei suuda nii kiiresti end nende mõistetega sidus-tada . </s> </p>
<p> <s> Kolmas asi . </s> <s> Me oleme harjunud kaitsma mingit looma , mingit liiki , aga Natura toob koosluse kaitse . </s> <s> See arusaam pole meil juurdunud . </s> <s> Tegelikult oleme ühe suure protsessi alguses , kus muutub mõtteviis . </s> </p>
<p> <s> <hi rend="rasvane"> Mis edasi saab ? </hi> </s> </p>
<p> <s> Kõik Natura eelvalikualad , mille 1. maiks Brüsselisse välja pakume ja mille nimetamine Natura hoiualadeks või loodusaladeks , peavad olema kaitstud . </s> </p>
<p> <s> Väljapoole olemasolevaid kaitsealasid jäävatele aladele kehtestatavad ajutised piirangud kestavad aasta ja sel ajal määratletakse alad Natura aladena . </s> </p>
<p> <s> Edaspidi kehtima jäävad piirangud on hoiualade puhul leebemad kui need , mis ajutiste piirangutega kehtestatakse . </s> </p>
<p> <s> Põhimõte on , et iga riik ise oma seadustega peab suutma oma loodust kaitsta . </s> <s> Asju ei hakka otsustama mingi Brüsseli kõva käsi . </s> </p>
<p> <s> Näiteks kui keskkonnamõju hindamine näitab , et Võrtsjärve lüüsi ehitamine ei ohusta järve , siis võib ehitada ja ka EL ei keela seda . </s> </p>
<p> <s> <hi rend="rasvane"> Mida nad seal siis meie Natura nimekirjaga teevad ? </hi> </s> </p>
<p> <s> Brüssel hakkab vaatama , kas meil on piisavalt alasid iga liigi ja iga elupaiga kaitseks , mis ELi direktiivides kirjas on . </s> <s> Kui leiavad , et midagi on liiga vähe , küsivad juurde . </s> </p>
<p> <s> Senised Natura kohtuasjad ELis on olnud just sellepärast , et mõnes liikmesriigis on mingeid alasid liiga vähe . </s> </p>
<p> <s> <hi rend="rasvane"> Kas teil on juba teada koht , kus kohvil hakkate käima ? </hi> </s> </p>
<p> <s> Arutelud hakkavad käima regionaalsetel nõupidamistel , kus oleme seni käinud vaatlejatena . </s> <s> Vaatamas , kuidas rootslasi-soomlasi üle kuulatakse . </s> <s> Tavaliselt kutsutakse samast riigist ka keegi sõltumatu ekspert ja need on tõesti olnud vägagi sõltumatud . </s> <s> Pingeid on selles saalis palju . </s> </p>
<p> <s> Aga eesmärk on ikka see , et loodusväärtused säiliksid . </s> <s> ELi reeglid püüavad kõike kirjeldada Alpidest või Püreneedest Taani nõmmedeni . </s> <s> Minu arusaamist mööda on asi paljus üles ehitatud nii , et riigid teavad , mida teevad . </s> <s> Kui aga tekib kahtlusi , siis Brüssel sekkub . </s> </p>
<p> <s> Kui suudame enda eest seista ja oma seisukohti põhjendada , ei pea tingimata Euroopa Kohtusse jõudma . </s> </p>
<p> <s> Meie eesmärk ei ole olla Brüsselile meele järele . </s> <s> See jääb me omaks looduspärandiks , mida hoiame . </s> <s> See on meie lisaväärtus . </s> <s> Ka Brüsselita on loodust vaja kaitsta . </s> </p>
<p> <s> <hi rend="rasvane"> Eesti Natura </hi> </s> </p>
<p> <s> • Linnualade puhul on tähtsad rändlindude rändepeatuspaigad ja talvituspaigad . </s> <s> Aastas rändab Eestist läbi ja peatub 5-10 mln rändlindu , talvitub 40 000-100 000 veelindu . </s> <s> ELi direktiivides märgitud tähtsaid linnuliike on meil 136. </s> </p>
<p> <s> • Loodusalade puhul on ELi mõistes esmatähtsad vanad metsad ja loopealsed . </s> <s> Natura nimekirja arvatud vanad metsad moodustavad Eesti kõikidest vanadest metsadest 40% , loopealsed ehk alvarid Eesti kõikidest loopealsetest 42% . </s> </p>
<p> <s> • Loodusalad on valitud ka 51 liigi kaitseks , sh 15 soontaime ja 6 sammaltaime , 16 selgrootut , 8 kalaliiki , 1 kahepaikne ja 5 imetajat . </s> </p>
<p> <s> • Eesti maismaast moodustab Natura 16% . </s> <s> Kõige rohkem on alasid Läänemaal , kuid neist on juba olemasolevatel kaitsealadel 74% . </s> <s> Väljaspool kaitsealasid on Natura alasid rohkem Saare- ja Pärnumaal . </s> <s> Enamik neist on rannikualad , kuhu ei moodustata kaitse- , vaid hoiualad . </s> </p>
<p> <s> • Ajutised piirangud kehtestatakse keskkonnaministri määrusega kuni üheks aastaks . </s> <s> Kehtima hakkavad piirangud metsa majandamisele - keelatud on uuendusraie , v.a turberaie , ja puhtpuistute kujundamine ning energiapuistute rajamine . </s> <s> Samuti on keelatud väetiste ja mürkkemikaalide kasutamine looduslikul rohumaal ja metsamaal . </s> </p>
<p> <s> Ala valitseja nõusolekul on lubatud teede ja liinirajatiste rajamine , ehitiste , kaasa arvatud ajutiste ehitiste püstitamine , veekogude vee taseme muutmine ja nende kallaste kahjustamine , uute maaparandussüsteemide rajamine , maavarade ja maa-ainese kaevandamine . </s> </p>
<p> <s> • Ajutiste piirangutega aladest saavad aasta jooksul kas kaitsealad , hoiualad või püsielupaigad . </s> <s> Kaitsealad moodustatakse Natura metsa- ja sooelupaikade aladele , hoiualad mere- ja ranniku , poollooduslike rohumaade ja siseveekogude kaitseks määratud aladele . </s> <s> Liikide elupaikade kaitseks valitud alad määratletakse püsielupaikadena või hoiualadena . </s> </p>
<p> <s> Uute kaitsealade moodustamine on alanud , hoiualade ja püsielupaikade määratlemisega alustatakse pärast looduskaitseseaduse jõustumist . </s> <s> Uute kaitsealade ja hoiualade moodustamisest teavitatakse kirja teel kõiki maaomanikke . </s> </p>
<p> <s> <hi rend="kaldkiri"> Allikas : Natura nimekirja seletuskiri </hi> </s> </p></div3>
          <div3 type="artikkel"><head> Naistele meestega võrdsed õigused </head>
<p> <s> <hi rend="kaldkiri"> 21.04.2004 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> 1. maist jõustub soolise võrdõiguslikkuse seadus , mis kohustab ettevõtteid maksma naistele ja meestele sama töö eest võrdset palka . </hi> </s> </p>
<p> <s> Viimaste aastate statistika näitab , et naised teenivad tunduvalt madalamat palka kui mehed , seetõttu hakkavad tulevikus saama ka väiksemat pensioni . </s> <s> Naised on tihti kehvemad palgaläbirääkijad tööandjatega ega kiirusta karjääri tegema . </s> <s> Riigikogus vastu võetud soolise võrdõiguslikkuse seadus peaks 1. maist tagama võrdsed võimalused nii meestele kui naistele . </s> </p>
<p> * * * </p>
<p> <s> <hi rend="rasvane"> Sotsiaalministeeriumi võrdõiguslikkuse osakonna nõunik Ülle- Marike Papp , milliseid eluvaldkondi reguleerib soolise võrdõiguslikkuse seadus . </hi> </s> </p>
<p> <s> Soolise võrdõiguslikkuse seadus peab rakenduma kõigis eluvaldkondades , v.a pereelu ja usulised toimingud ning reguleerima suhet kahe kõige suurema sotsiaalse grupi - naiste ja meeste vahel . </s> </p>
<p> <s> Seadus sätestab nõude kohelda naisi ja mehi võrdväärselt nii hariduse , tööelu , majanduse , kultuuri kui ka teaduse valdkonnas , aga ka poliitikas ja kolmanda sektori tegevustes osalemisel . </s> </p>
<p> <s> <hi rend="rasvane"> Kuidas saab järgida seda , et meestel ja naistel oleksid võrdsed õigused nii palgatingimustes kui ka karjääritegemisel ? </hi> </s> </p>
<p> <s> Tegelikkuses tuleb võrrelda , kas naised ja mehed saavad oma võrdseid õigusi ka realiseerida . </s> <s> Võrrelda tuleb naiste ja meeste palgatingimusi ning ka seda , keda edutatakse . </s> <s> Võrdlemiseks on vaja nii statistilisi kui sisulisi ( kvalitatiivseid ) andmeid ja olukorrra põhjuste analüüsi . </s> </p>
<p> <s> Et kindlaks teha , kas mehe ja naise tehtav töö on võrdväärne , tuleb võrrelda tööülesannete olemust , töötajatele esitatavaid nõudmisi , oskusi , vastutust jms. </s> </p>
<p> <s> Analüüsida tuleks ka seda , kas palgasüsteemid ise pole loodud nii , et nad on ühe või teise sugupoolegrupi osas diskrimineerivad - selleks tuleb analüüsida andmestikku organisatsiooni kõigi töötajate kohta kõigis palgasüsteemi aspektides ( põhipalk , tulemuspalk , preemiad , lisatasud , muud soodustused ) . </s> </p>
<p> <s> Kui selgub näiteks , et samal palgaastmel töötavad naised saavad meestega võrreldes madalamat keskmist palka , et preemia- ja tükitöömäärasid või teisi tulemustasusid arvutatakse valdavalt nais- ja valdavalt meestöötajatega osakondades eri alusel , võib olla tegemist otsese või kaudse soolise diskrimineerimisega . </s> </p>
<p> <s> Andmeid , mille alusel saab otsustada palgatingimuste või edutamise üle , on õigus saada ametiühingul , aga see võib olla kokku lepitud ka kollektiivlepingus . </s> <s> Töötajal on õigus teada , milliseid kriteeriume on tema palga määramiseks kasutatud . </s> </p>
<p> <s> Kui üksikisik leiab , et teda on tema soo tõttu halvemini koheldud , on tal võimalik pöörduda tööinspektsiooni . </s> <s> Õiguskantsleri poole on võimalik pöörduda juhul , kui isik töötab avaliku sektori tööandja juures . </s> </p>
<p> <s> Pöörduda saab ka soolise võrdõiguslikkuse voliniku poole või kohtusse . </s> </p>
<p> <s> <hi rend="rasvane"> Mis tähendab sooline diskrimineerimine selle seaduse mõistes ? </hi> </s> </p>
<p> <s> Sooline diskrimineerimine tähendab seda , et üht isikut või isikute gruppi koheldakse tema soo tõttu halvemini kui teisest soost isikut või isikute gruppi . </s> </p>
<p> <s> Sooliselt diskrimineeriv võib tõesti olla ka mingi pealtnäha neutraalne säte , kriteerium või tava . </s> </p>
<p> <s> Kõige sagedamini on diskrimineerimise põhjuseks eelarvamused ning stereotüübid naiste ja meeste suhtes . </s> </p>
<p> <s> Kui aga konkreetse inimese omaduste kohta tehakse järeldusi selle alusel , mida peetakse omaseks kogu soogrupile , on alati oht seda inimest seadusevastaselt ( ebavõrdselt ) kohelda . </s> </p>
<p> <s> Kui näiteks liikluskindlustuses tahetakse meestelt sisse nõuda suuremat kindlustusmakset kui naistelt ( sest oletatakse , et mehed riskivad rohkem ja neil juhtub rohkem õnnetusi vms ) , on tegu soolise diskrimineerimisega . </s> </p>
<p> <s> <hi rend="rasvane"> Mida loetakse diskrimineerimiseks tööelus ? </hi> </s> </p>
<p> <s> Tööelus võib diskrimineerivaks osutuda nii töölevõtmine , töölepingu sõlmimine kui ka töötingimuste kehtestamine , kui tööandja näiteks eelistab vastassoost kandidaati , kellel on madalam kvalifikatsioon , haridus või väiksem kogemus . </s> </p>
<p> <s> Sooliselt diskrimineerivad võivad olla ka töölevõtuin-tervjuud , kus naistele ja meestele esitatakse erisuguseid küsimusi . </s> <s> Ka tööülesannete jaotamisel või töötingimuste kehtestamisel tuleb jälgida , et ühest soost töötajad , võrreldes vastassoost töötajatega , ei satuks halvemasse olukorda . </s> </p>
<p> <s> Kui näiteks tööandja ei vali endale töötajat kompetentsuse , kutsealaste oskuste , vaid hoopis soolise kuuluvuse alusel , oletades , et üks või teine töö sobib rohkem kas naistele või meestele , on tegu otsese soolise diskrimineerimisega . </s> </p>
<p> <s> <hi rend="rasvane"> Mida loetakse seksuaalseks ahistamiseks tööelus ? </hi> </s> </p>
<p> <s> Tööelus loetakse seksuaalseks ahistamiseks seda , kui alluvus- või sõltuvussuhtes oleva isiku suhtes esineb talle soovimatu sõnaline või füüsiline seksuaalse olemusega käitumine või tegevus ja lisaks selle isiku väärikuse alandamisega kaasneb häiriva , ähvardava , vaenuliku , halvustava või solvava õhkkonna loomine töökollektiivis . </s> </p>
<p> <s> Loomulikult võivad seksuaalse ahistamise ohvriks sattuda ka mehed , ja kui nende poolt selgesõnaliselt väljendatud nõudmisele ahistamine lõpetada ei reageerita , peaksid nad oma kaebusega pöörduma eelkõige tööandja poole . </s> </p>
<p> <s> <hi rend="rasvane"> Kui töötaja leiab , et teda on töökohal diskrimineeritud , kuhu ta peab pöörduma ja kes tema õigusi kaitseb ? </hi> </s> </p>
<p> <s> Töötaja võib alati pöörduda kohtusse , sest nüüd on olemas soolise diskrimineerimise õiguslik definitsioon ning kohtul õigus kannatanule välja mõista varaline ja mittevaraline hüvitis . </s> </p>
<p> <s> Avaliku sektori töötajatel on alati võimalus pöörduda õiguskantsleri poole , samuti võivad erasektori töötaja ja tööandja pöörduda õiguskantsleri poole lepitusmenetluse läbiviimiseks . </s> </p>
<p> <s> Isikute avaldusi hakkab vastu võtma ja arvamusi võimaliku diskrimineerimise asetleidmise kohta andma soolise võrdõiguslikkuse volinik . </s> </p></div3>
          <div3 type="artikkel"><head> Maalehe Raamat avas sünnipäevanäituse </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Kirjastus Maalehe Raamat pani Tallinna Keskraamatukogu näitustesaali Estonia pst 8 välja ülevaate kümne aasta jooksul kirjastatud raamatutest . </s> </p>
<p> <s> Pildil Maalehe vastutav väljaandja Agu Veetamm , raamatukunstnik Jaan Tammsaar ja kirjastuse toimetaja Riina Tammsaar . </s> <s> Just neilt kolmelt pärineb idee hakata Maalehe tiiva all kirjastama nõuanderaamatuid . </s> </p>
<p> <s> Näitus on avatud 4. maini . </s> </p>
<p> <s> Loe ka Kultuuri rubriiki </s> </p></div3>
          <div3 type="artikkel"><head> Viibiv ikaldushüvitis kiusab Saaremaa talumehi </head>
<p> <s> <hi rend="kaldkiri"> 21.04.2004 <bibl> <author> Merike Pitk </author> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Ikaldushüvituste ootel põllumehed loodavad iseendale . </hi> </s> </p>
<p> <s> Kuigi põllumeestel on eelmise aasta looduskahjude hüvitus veel saamata , ei jäeta Saaremaal põllule minemata . </s> <s> “ Minule pole küll keegi tulnud kurtma , nagu midagi jääks seepärast tegemata , et hüvitus on kätte saamata , ” rääkis Saaremaa taluliidu esimees Meelis Sepp , kel endal ikaldus täielikult 12 ha suurune hernepõld . </s> <s> Koos teraviljaga , mille saagikus langes üle 30% , sai Sepp vastu pükse 144 000 krooni . </s> </p>
<p> <s> “ Eks me teeme nüüd lisalaene ja pingutame püksirihma , et väetisi osta , sest muidu pole ka sel sügisel saaki loota , ” kirjeldas Sepp saare põllumeeste olukorda . </s> <s> Lisalaene tehakse hoolimata sellest , et võlgu ollakse ka eelmisel aastal ostetud väetise ja kütuse eest . </s> </p>
<p> <s> Sepp , kes osutab silo ruloonimise teenust , on näiteks sada tuhat krooni võlgu firmale , kes talle kilet ja võrku müüs . </s> <s> Kõige raskem on taluliidu juhi sõnul praegu neil põllumeestel , kes peavad lüpsi- ja noorkarja ülalpidamiseks ostma heina ja silo . </s> </p>
<p> <s> Salme põllumajandusosaühingu lehmad on juba kuu aega olnud ainult ostusööda peal . </s> <s> Silo ja heina hakati juurde ostma juba eelmisel sügisel . </s> <s> Osaühingu esimees Raimond Ellik arvestas , et kokku kulub söödaostule 80 000 krooni , enne kui loomad mai algul karjamaale saab . </s> <s> Ent tänu sööda pidevale juurdeostmisele ei ole piimatoodang langenud ka 30% , mis annaks põhjust ikaldushüvitust saada . </s> <s> “ Kui me poleks püüdnud piimatoodangut heina juurdeostuga säilitada , oleks tänaseks juba pankrot käes olnud , ” möönis Ellik . </s> </p>
<p> <s> Avaldused põuakahjude hüvitamiseks tegid sügisel 52 Saaremaa talunikku ja põllumajandusfirmat . </s> <s> Ehkki nüüdseks on lubatud hüvitused välja maksta juuni alguseks , rehmab Sepp käega : “ Riigi peale loota ei saa . ” </s> </p>
<p> <s> Selle kohta , et saake võiks püüda kindlustusfirmas võimalike looduskahjude vastu kindlustada , ütles Sepp , et uuris seda asja mõni aasta tagasi . </s> <s> “ Kindlustussummaks rehkendati 50 000-60 000 krooni . </s> <s> Ma ei saa nii palju saakigi , et sellise summa maksmine end ära tasuks , ” lausus Sepp . </s> </p>
<p> <s> <hi rend="rasvane"> Uus taotlus </hi> </s> </p>
<p> <s> Maaelu Edendamise Sihtasutus ootab 30. aprillini taotlusi mulluste ikalduskahjude hüvitamise kohta . </s> <s> “ Maakonna tootjate organisatsioonid on lubanud taotlused kokku koguda ja meile õigeks ajaks üle anda , ” ütles MESi juhatuse liige Tõnis Blank . </s> <s> “ Taotlusvormil küsitakse kogu kahju ulatust , hüvitamisele kuulub aga osa . </s> <s> Me peame tegema lisarehkenduse iga tootja kohta eraldi , ” selgitas Blank . </s> </p>
<p> <s> Sügisel esitatud saaginumbrid ei pea kindlasti taotlusega kokku minema , küll aga peavad need klappima põlluraamatu andmetega . </s> <s> Nõutav on iga kultuuri kohta kolme aasta põlluraamatu numbrid , muidu hüvitust ei maksta . </s> </p>
<p> <s> Tõenäoliselt ei saa iga kahjukannatanu nii palju toetust , kui taotleb . </s> <s> “ Karta on , et 20 miljonist kroonist ei jätku ka praeguse arvestuse puhul , ” lisas Blank . </s> </p>
<p> <s> <hi rend="rasvane"> Heinasaaki ei hüvitata </hi> </s> </p>
<p> <s> Valitsuse määruse kohaselt ei hüvitata heintaimede põldude ikaldust . </s> <s> Ka ei saa esitada üheaegselt taotlust mullu ikaldunud talivilja ja samale põllule külvatud suvivilja pinna kohta . </s> </p>
<p> <s> Samas võivad paljud mullu sügisel kahjuteatise esitanud põllumehed loobuda kiirel kevadkülvi perioodil hüvitusetaotluse esitamisest , sest paberite koostamiseks napib lihtsalt aega . </s> <s> Sel juhul võib osa hüvituseks planeeritud raha ka kasutamata jääda . </s> </p></div3>
          <div3 type="artikkel"><head> Malle Peramets - teotahteline talupidaja </head>
<p> <s> <hi rend="kaldkiri"> 21.04.2004 <bibl> <author> Imbi Raikna </author> </bibl> </hi> </s> </p>
<p> <s> Märjamaa vallas Näärikülas vanade põllumaade rüpes seisab päevinäinud traktor mitut töökätt paluvate hoonete vahel , kus elavad Malle , kaks hiiglaslikku keskaasia lambakoera Arno ja Jõmm , paar kesikut , küülikud , kanad , kukk ja laudakass . </s> </p>
<p> <s> “ See vanamees kooles mul ära kõige ebasobivamal ajal , ” ütleb 66aastane Malle meid vastu võttes ja oma majapidamist tutvustades . </s> </p>
<p> <s> Köögipõrandal laiuvad ajalehed . </s> <s> “ Need on selleks , et ma sõnnikut tuppa ei tooks , ” seletab Malle , kes väntab päevas kümneid kordi elumaja ja lauda vahet . </s> <s> Suur elutuba laiade aknedega on täis rasket eestiaegset mööblit , raamaturiiuleid ja muud pudi-padi . </s> <s> Laual kann kasemahlaga , munavõi , leivaviilakad , tee ja piim . </s> </p>
<p> <s> “ Ega see pensionäri elu kerge ole , ” ohkab naine “ aga kõigega peab hakkama saama . ” </s> <s> Malle saabki . </s> <s> Kui palju ta tänavu pensioni juurde sai , veel ei teagi . </s> <s> Pole pangas käinud . </s> <s> Aga sõbranna olevat saanud 230 krooni . </s> </p>
<p> <s> “ Augustis reisin pojapojaga Inglismaale ja šotimaale , sellepärast hoian raha kokku . </s> <s> Aga seda kulub ikka jubedalt . </s> <s> Tuhat krooni iga kuu kahe telefoni peale koos elektriga . </s> <s> 1700 krooni aastas on maamaks , ” jutustab Malle . </s> </p>
<p> <s> Kui poleks naturaalmajandust ja Mallel kuldseid käsi masseerimiseks , siis ots otsaga kokku ei tuleks . </s> <s> “ Tuttav toob 10 kilo porgandeid ja saab massaaži vastu , ” räägib naine , kes eluaeg meedikuna töötanud , nüüd aga hingega taastusravi teeb . </s> <s> Tunneb ravimtaimi ja metsarohtusid . </s> </p>
<p> <s> “ Toit tuleb mul ikka oma laudast või sõprade käest . </s> <s> Külmkapis on kolme sorti liha , kanamune ja enne tegin ise juustu ka . </s> <s> No mida sa sealt poest ostad . </s> <s> Vaatad - Rakvere toode , Talleggi tellimusel ja kolm E-d sees . </s> <s> Kes seda tahab ? ” küsib Malle hämmastunult . </s> </p>
<p> <s> Enne jändas naine oma põllul kartuliga , aga nüüd saab tuttavate käest odavamalt kui oma vaevaga . </s> <s> “ Töömehi pole ka kusagilt võtta , kui on vaja kas või sõnnikut visata . </s> <s> Enne olgu pits keres ja pärast suitsupakk ning pudel laual , muidu hakkavad neil käed ka värisema ja sõnnik lendab teab kuhu , ” jutustab Malle , kes lõhub ise puid ja tunneb sellest rõõmu . </s> <s> Meresõitjast poeg toonud tragile emale selle tarvis ka Soome sae . </s> </p>
<p> <s> Muidu polegi nagu Malle elul viga , aga bensiin läks jälle kallimaks . </s> <s> “ Mul on 13 aastat vana Opel , millega ikka ringi sõidan , sest korralikku bussiühendust meil pole . </s> <s> Hommikul pool kaheksa läheb buss Valgust Raplasse ja tagasi tuleb õhtul kell viis , nii et võta või pissipott Rapla linna peale kaasa , ” naljatab Malle . </s> </p>
<p> <s> Politseiga on Mallel ka palju tegemist olnud . </s> <s> “ Siis kui Pärnus too salaviina jama oli , kaebas keegi , et mul ka kodus salaviin . </s> <s> Siis otsiti terve maja läbi . </s> <s> Seda mul muidugi polnud , aga püss võeti ära , sest polnud õiget luba . </s> <s> Oleks ma teadnud , et nad seda tahavad , oleksin jõudnud selle veel enne aknast kuuse alla visata , kui mehed uksest sisse tulid , ” kahetseb Malle . </s> </p>
<p> <s> Ta ütleb , et tal on ikka kõik asjad segamini . </s> <s> “ Teate , mul lõuna ajal üks kana imelikult tukkus . </s> <s> Äkki saab selle maha lüüa , ” ütleb ta äkki ja kutsub Maalehe lauta ülevaatusele . </s> <s> “ Kui kanal munajuha umbes on , ega tast siis õiget elulooma enam ole . ” </s> </p>
<p> <s> Laudas tekib paras siblimine , aga uimast kana ei õnnestu leida . </s> <s> “ Võibolla võtame selle . </s> <s> See nagu natuke rääbakas , ” arvab Malle ja vaatab kanal tagumiku üle . </s> <s> Selgub , et lind veel täitsa kobe ja pääseb kirve eest . </s> </p>
<p> <s> “ Ega mul pole midagi see kana üksi ära süüa , ” kinnitab naine ja asub laudas juba kolmandale ringile , et lõunane unimüts ikka üles leida . </s> <s> Kinnitame siiski , et meil kõhud maitsvat munavõid ja kasemahla täis ja et ehk jääb kanasöömine mõneks teiseks korraks . </s> </p></div3>
          <div3 type="artikkel"><head> Erik Heintalu - nukravõitu vabadusvõitleja </head>
<p> <s> <hi rend="kaldkiri"> 21.04.2004 <bibl> <author> Imbi Raikna </author> </bibl> </hi> </s> </p>
<p> <s> “ Võtke see omale alla , ” ulatab Erik Heintalu valge T-särgi taburetile tõmbamiseks . </s> <s> Ise istub ta kahe teineteise kukile tõstetud paku peale . </s> <s> “ Teie fotograaf kadus eile nii ruttu ära , aga leidsite mu täna ikka üles , ” lausub ta , viidates 14. aprilli pensionäride meeleavaldusele Toompeal , kus Teises maailmasõjas oma sõnul Eesti vabaduse eest võidelnud Heintalu tuhandete vanurite seas kargu najal seisis . </s> </p>
<p> <s> “ Maksin eelmisel aastal 852 krooni maamaksu , tänavu tuleb 1150 maksta , aga maja katus on 30 aastat vana ja tahab remonti , ” alustab mees , kes aastakümneid tagasi Tallinna Valguse tänava üürikorterist Sakku kolis ja oma kätega maja ehitas . </s> <s> Heintalu töötas siis maaparanduses ekskavaatorijuhina ja sai head palka . </s> </p>
<p> <s> Ehituskrunt oli kännujuurikaid täis , aastate jooksul on Heintalude aeda 200 koormat mulda veetud . </s> <s> “ Siin ei kasva ikka midagi . </s> <s> Natuke on mulda ja siis tuleb ainult vesiliiv . </s> <s> Kartulist saaki ei saa . </s> <s> Marjapõõsad on viletsad ja õunapuud vanad , ” nendib vanahärra kurvalt . </s> </p>
<p> <s> Toidu ostab Heintalu poest . </s> <s> Piim , leib , sai ja odavad Poola õunad . </s> <s> Kartulid aga Liiva laost . </s> </p>
<p> <s> “ Ma söön vähe , aga siis tahan korralikku toitu . </s> <s> Vabadusvõitlejana ma ei tohi seda öelda , aga Vene aeg oli parem . </s> </p>
<p> <s> Ei mäleta , et oleks toidust puudust olnud . </s> <s> Iga laupäev tõin kahekilose kringli 4 rubla eest . </s> <s> Lihakilo oli 4 rubla , ” meenutab Erik Heintalu . </s> </p>
<p> <s> Mees ei suuda oma kunagist 400rublast kuupalka tänase 2538kroonise pensioniga kõrvutada . </s> <s> Siis töötas ta Teaduste Akadeemia autojuhina ja oli kohakaaslusega Küberneetika Instituudis . </s> <s> “ Nüüd tuli 251 krooni juurde , aga pension peaks olema vähemalt kolm ja pool tuhat , et ära elada . </s> <s> Siis saaks 600-700 krooni eest bensiinigi osta . ” </s> </p>
<p> <s> 1990. aasta Fiat nõuab remondikorra pealt keskmiselt 2000 krooni ja sööb Eriku meelest bensiini rohkem , kui tohiks . </s> <s> “ Väiksemad asjad parandan ise ära , ” seletab Erik , kruvikeeraja käes , sinised tööriided auto all küürutamisest kenakesti määrdunud . </s> <s> “ Tööd ma ei karda , aga olen seda eluaeg ainult raha eest teinud . </s> <s> Olen müünud oma tervist ja jõudu , sest muud mul pole . </s> </p>
<p> <s> Palju lihtsam oleks olnud kuskil istumise eest raha saada , aga minu põhimõte on : santi ei austa ja kerjama ei hakka . ” </s> </p>
<p> <s> Vabadusvõitleja läheb tigedaks , mõeldes pensionisammaste süsteemile . </s> <s> “ Miks peavad tänapäeva noored meie arvelt sambaid korjama ? </s> <s> Mis kuradi armuleivasaajad nemad on ? ” küsib ta . </s> <s> Siis vanahärra heldib , teatades , et vahel on vaja noori ka aidata . </s> <s> “ Poeg teenib kuus autojuhina 4000 krooni . </s> <s> Tal on naine ja väike poeg . </s> <s> Nemad peavad sellega kolme peale hakkama saama , ” räägib Erik ja rõõmustab , et pojanaine kolm kuud tagasi siiski tööd leidis . </s> </p>
<p> <s> Mingit toetust Erik ei saa , sest elab koos tööl käivate inimestega . </s> </p>
<p> <s> Kulusid on aga palju , alustades rohtudest ja lõpetades autokuludega , sest oma jala peal suudab vanahärra vaid 100 m käia , siis saab jõud otsa . </s> <s> “ Mul oli tööõnnetus . </s> <s> Vasak jalg on paremast 9 cm lühem , sest seal pole puusaliigest . </s> <s> Haiglas öeldi küll , et kasvab uus , aga tuli hoopis krõmpskont . ” </s> </p>
<p> <s> Erik võtab paksu tallaga pruuni kinga jalast ja näitab . </s> <s> “ See maksis 2500 krooni , Tallinnas Järvel tehakse , ” sõnab ta ja paneb ortopeedilise jalavarju varba otsa tagasi . </s> </p>
<p> <s> Erikul on ka südame rütmihäired . </s> <s> “ Sellel ainsal rohul , mis mulle sobib , polnud mingit allahindlust . </s> <s> 50 tabletti maksis 170 krooni ja mina pidin võtma kaks tükki päevas . </s> <s> Lõpuks sai perearst kuidagi asja nii kaugele , et nüüd pean maksma poole hinnast , ” jutustab ta . </s> <s> “ Astma on mul ka . </s> <s> Kolme kuu astmarohud maksavad 653 krooni tänu sellele , et saan 90% soodustust . ” </s> </p>
<p> <s> Ravimeid tarvitav , kuid teotahtest pakatav 77aastane vanahärra on siiski spordimehe hingega . </s> <s> “ Mul on 14 kondimurdu olnud , ” ütleb Erik ja naerab , et sport on terviseks . </s> <s> Võrkpallis , poksis ja murdmaajooksus on mees hulga auhinnalisi kohti võitnud . </s> <s> Motospordis meistrikandidaadiks saanud ja 1969. aastal tulnud vabariigi teiseks ekskavaatorijuhiks . </s> </p></div3>
          <div3 type="artikkel"><head> Aili Tregubova - rõõmurullist pensionär </head>
<p> <s> <hi rend="kaldkiri"> 21.04.2004 <bibl> <author> Imbi Raikna </author> </bibl> </hi> </s> </p>
<p> <s> Aegviidu Kõrvemaa looduse keskelt viib tee rongijaama . </s> <s> Kalda tänava kahekorruselistes majades on üsna vaikne , kuni üks uks avaneb . </s> <s> Uksel seisja imestab , et kuhu see Maaleht siis nii kauaks jääb , sest pitsa on ahjus juba täiesti valmis . </s> </p>
<p> <s> Must spenjelisegu Blaky on külaliste üle eriti õnnelik , sest nüüd on ometi keegi , kes kõrvataguseid sügab . </s> <s> “ Naabrinaine andis ta kaheks päevaks mulle hoiule ja siia ta jäi , ” selgitab Aili koera päritolu , kes jõudis temani koerte varjupaigast . </s> </p>
<p> <s> “ Mul tehti siin hiljuti remonti , kõik on eurovärk , ” jutustab naine ja näitab suure elevusega kõiki ruume . </s> <s> “ Duši alla võite ka minna , ” lisab ta , pakub aga selle asemel hoopis pitsat , otse ahjust . </s> </p>
<p> <s> “ Minu pension oli 1970 krooni , nüüd on 2200. </s> <s> Mis ma selle rahaga teen ? </s> <s> Ostan jalgratta või vana autoromu . </s> <s> 500 krooni eest saab Zaporožetsi kätte , ” peab Aili plaane . </s> </p>
<p> <s> Aili on hirmus plaanipidaja ja aktivist lapsest saati . </s> <s> Vaatas kunagi kolme musketäri ja hakkas kohe vehklemist õppima . </s> <s> Tahtis D'Artagnan olla . </s> </p>
<p> <s> “ Olen suur sporditüdruk ja Ants Antsoni kõrval Elva järve pealt startinud . </s> </p>
<p> <s> Tegelnud akrobaatika , lauatennise ja uisutamisega , ” jutustab Aili , kes nagu ei tunnekski end pensionärina . </s> </p>
<p> <s> “ Käisin kaltsupoest pükse ostmas ja müüja ütles , et need on ainult noortele . </s> </p>
<p> <s> Kas mina olen vana ? </s> <s> Ainult kurat on põrgus vana . </s> <s> Aga kui keegi ikka ütleb , et ma olen vana , siis ütlen mina , et enne olin noor ja ilus , nüüd vana ja huvitav , ” sähvab Aili kelmikalt , küüntel säramas roosa lakk . </s> <s> “ Ma olen Lõvi-tüdruk ja hobuseaastal sündinud , mis tähendab , et ma kannatan kaua , aga siis hakkan kabja alt tuld välja ajama . ” </s> </p>
<p> <s> Praegune elu on Aili sõnul siiski kallis . </s> <s> “ Nüüd mine lolliks , kui tahad tasemel mutt olla . </s> <s> Mis te arvate , et mina ei taha ilusa kostüümiga käia ? ” küsib ta . </s> <s> “ Aga mis ma nutan ! </s> <s> Too asja paremaks ei tee . </s> <s> No vahel ikka nutan , aga siis kallistan koera ja hakkab parem . </s> <s> Pole vaja vinguda . </s> <s> Peab olema rõõmus ja lihtsalt elama ! ” </s> </p>
<p> <s> Paraku on lihtsaimgi elu samuti kallis , maal lisaks kallim kui linnas . </s> <s> “ Viinapudel maksab meil 52 krooni , aga linnas 42. </s> <s> Värske kurk oli vastlapäeva paiku 49.90 , aga Tartus samal ajal 21 krooni . </s> <s> Ja liha on poes selline hall jubedus , et seda küll osta ei taha . </s> <s> Mina keedan parem linnast ostetud kanakoote ja teen sülti . </s> <s> Aga mõni asi on odavam ka . </s> <s> 15 krooniga saab iga laupäev heas saunas käia ja 25 krooni eest Nelijärvel solaariumis . </s> <s> Ning hamba väljatõmbamine maksab 160 krooni . ” </s> </p>
<p> <s> Aili energiat jätkub ka Tallinna jaoks , kus saab koos tütrega süüa ostmas käidud . </s> <s> Tütar elab Ailist 17 minuti tee kaugusel ja seal käib vanaema tihti tütrepoegadega müramas . </s> <s> “ Meil on siin kohalik rahvatantsurühm , aga see on minu jaoks liiga igav . </s> <s> Mul on temperamenti rohkem . </s> <s> Käisin ka presidendimatkal , aga jalg paistetas üles . ” </s> </p>
<p> <s> Kooljaluuoperatsioon läks Ailil siiski hästi ja kasekäsnatee aitab ka paranemisele kaasa . </s> <s> “ Teeb luustiku tugevaks . </s> <s> Aga enne ei tohi käsna võtta , kui kask hakkab mahla andma , ” teab Aili . </s> </p></div3>
          <div3 type="artikkel"><head> Kalju Kullamaa - aateline optimist </head>
<p> <s> <hi rend="kaldkiri"> 21.04.2004 <bibl> <author> Imbi Raikna </author> </bibl> </hi> </s> </p>
<p> <s> Nõo alevist viib otsetee Veski-Viinamärdile - tillukesse paradiisi , kus kevadpäikese käes sillerdab teeveerel järvesilm ja kõrgub kahekorruseline eestiaegne maja . </s> <s> Olemuselt pigem väike maamõis kui talusüda . </s> </p>
<p> <s> Esimene tervitaja on Bella - oranživalgekirju kolli , kes nina mõnusasti mööda püksisäärt surub ja sõbralike koerasilmadega otsa vaatab . </s> </p>
<p> <s> Siis tuleb Kalju , käed vaigused ja palub meil üle läve astuda . </s> <s> Õu kubiseb lõhutud puudest . </s> </p>
<p> <s> Kalju vahetab riided ja seisab meie ees nagu tõeline aadlihärra - pikk , sihvakas , kergelt lokki hoidvate heledate juustega , valged püksid jalas ja helesinine triiksärk seljas . </s> </p>
<p> <s> Kalju on sündinud 4. märtsil 1937 Tartus . </s> <s> Kuna tema isa suri noorelt ja ema sai palka kõigest 28 rubla , käis Kalju juba 14aastasena öösel tööl ja päeval koolis . </s> </p>
<p> <s> Raske lapsepõlv maksis hiljem kätte . </s> <s> Aastaid tagasi seiskus Kaljul korraks süda ja tööst bussijuhina , mida mees 24 aastat teinud oli , ei tulnud enam midagi välja . </s> <s> “ Kaua ma pean mööda vihmaveetorusid ronima ? ” küsis Kalju tollal arstilt , sest elas siis kolmandal korrusel ja arst keelas trepist käia . </s> </p>
<p> <s> Kalju kolis maale ja hakkas töökeelust hoolimata köögivilju kasvatama ning neid Leningradi turustama . </s> <s> 1996. aastal ostis ta Veski-Viinamärdi talu ja müttab nüüd hommikust õhtuni nii maja sees kui väljas . </s> </p>
<p> <s> Et talu , mille juurde kuulusid ka metsad , järv ja kuus abihoonet , endale saada , tuli Kaljul pikalt vallaga vägikaigast vedada ja kohtus käia . </s> <s> Lisaks elas majas Nõukogude ajal kaheksa perekonda ja igaüks neist oli oma äranägemise järgi ümberehitusi teinud . </s> <s> “ Võtsime siit 10 voolumõõtjat maha ja igasuguseid küttekehi , ” räägib Kalju , kes pidi oma majast ka asotsiaale välja tõstma . </s> </p>
<p> <s> Kaljule N Liit ja selle kombed ei meeldinud . </s> <s> “ Olge nagu kodus , ” julgustab ta meid ise kohvi valama ja küpsist võtma . </s> <s> “ Ega enam pole Nõukogude aeg , et öeldakse : nüüd võtame , ja kõik kummutavad klaase . ” </s> </p>
<p> <s> Kalju on eesti mees . </s> <s> Kui 1949. aastal vastaskorterist kolm noort naist küüditati , tahtis kaheteistaastane nooruk rongi rööbastelt maha lasta . </s> <s> See jäi aga tegemata , sest poiss mõistis , et siis sureksid küüditatavad niikuinii . </s> </p>
<p> <s> Pension pole Kaljul suur , pigem minimaalne , sest tööaastaid tuleb vähe . </s> </p>
<p> <s> Streikimas pole elurõõmus mees aga kunagi käinud . </s> <s> “ Pensionäril peaks olema häbi Toompeale minna , et andke kogu raha meile . </s> <s> Pensionärid elavad hulga paremini kui lastega pered . </s> <s> Neil on korter ja riided , ainult toit tuleb osta . </s> <s> Noored pered peavad aga ostma korteri , mööbli , riideid ja kasvatama lapsi . </s> </p>
<p> <s> See , kui pensionär vingub , et tal pole midagi , on lubamatu . </s> <s> Kui ta pole just nii haige , et mitte midagi ei suuda teha , isegi käsitööd . ” </s> </p>
<p> <s> Kalju ei hädalda , vaid tegutseb . </s> <s> Näitab sõrmega varemetes kuivati peale ja jutustab : “ Sinna ma teen kohviku ja selle ette lastele mänguväljaku . </s> <s> Suurde loomalauta , kus olid juba Eesti ajal sees elekter , telefon ja veevärk , tulevad keeglisaalid . </s> <s> Veskisse ehitan aastaringse ujula , nii et isegi talisuplejad saavad seda kasutada . </s> <s> Basseini teen allapoole veepinda . </s> <s> Veevahetus on ju see , mis maksab , aga minul on ringlemine tasuta . </s> <s> Veski-Viinamärdi talul oli ka kunagi oma elektrijõujaam . </s> <s> Kõik selle saab taastada . ” </s> </p>
<p> <s> 1100ruutmeetrisele järvele , mille tagant hommikul päike tõuseb , tahab Kalju Kullamaa juba tänavu osta paadi ja vesijalgrattad , õhtuti võib järvel asuva saare pealt küünlaid ujuma panna . </s> <s> Talvel saab järvele ka uisurajad teha . </s> </p>
<p> <s> Kõike Kalju siiski ei räägi . </s> <s> “ Äriplaan on see , mis maksab ja seda ei saa avalikustada , ” ütleb ta , olles kaasa aidanud poja turismitalu rajamisele Luunjas . </s> <s> “ Aga see peab olema hea ja turistile tuleb palju pakkuda , sest ta ei tule enam ainult sööma ja magama . ” </s> </p>
<p> <s> Kalju on läbi ja lõhki optimist ning usub , et kui tal jõud väheneb , tulevad teised ja teevad edasi . </s> <s> “ Tegemata ei jää midagi , ” ütleb ta kindlalt . </s> <s> Ja ka raha olevat kuskil selle jaoks olemas . </s> <s> “ See tuleb lihtsalt üles leida , ” on Kalju tarkus . </s> </p></div3>
          <div3 type="artikkel"><head> Pensionärid noortega võrreldes plussis </head>
<p> <s> <hi rend="kaldkiri"> 21.04.2004 <bibl> <author> Kai Simson </author> </bibl> </hi> </s> </p>
<p> <s> <hi rend="rasvane"> Arvamus , et pensionäridel on suurim vaesusrisk , pole päris täpne , sest noored võivad elada kehveminigi kui pensionärid . </hi> </s> </p>
<p> <s> “ Üksikul pensionäril on vaesusrisk tunduvalt väiksem kui üksikul noorel , ” ütles Poliitikauuringute Keskuse Praxis uurimuse “ Euroopa Liidu ühiste pensionieesmärkide mõju Eesti pensionisüsteemile ” üks autoreid , Tartu Ülikooli emeriitprofes-sor Ene-Margit Tiit . </s> <s> “ Näiteks on olukordi , kus üksik pensionär peab üleval pidama ka töötut poega . ” </s> </p>
<p> <s> Eakate vaesusrisk on madal seetõttu , et ligi 99% pensionäridest saab riiklikku pensioni , mis tagab neile vaesuspiirist kõrgema sissetuleku . </s> <s> Teiseks põhjuseks on Tiidu sõnul see , et pensionid on suhteliselt ühtlase suurusega . </s> <s> Pensionäride suureks plussiks on seegi , et suurem osa neist elab oma elamispinnal . </s> </p>
<p> <s> Kõige madalam vaesusrisk on abielus pensionäridel : neil on iga kuu kindel sissetulek olemas . </s> <s> Kõrgem vaesusrisk on rahvapensioni saajatel ja väljateenitud aastate pensionäridel . </s> <s> “ Nende arv on aga suhteliselt väike , ” lisas Tiit . </s> </p>
<p> <s> <hi rend="rasvane"> Pensionärid on võrdsed </hi> </s> </p>
<p> <s> Eesti 65aastaste ja vanemate isikute suhteline vaesusrisk on madalam seniste ELi liikmesriikide keskmisest . </s> <s> Ka on meeste ja naiste pensionid Eestis peaaegu võrdsed , naise keskmine vanaduspension moodustab 97% mehe omast . </s> </p>
<p> <s> Eestis tasandab pension palgaerinevusi , mujal rõhutab . </s> <s> Eestis erinevad meeste ja naiste pensionid 3% , palgad 24% . </s> <s> Soomes erinevad pensionid 27% , aga palgad vaid 17% . </s> <s> Nii ka Austrias , kus pensionide erinevus on 45% , palkadel 20% . </s> <s> Tulevikus hakkab II pensionisammas suurendama ka siinsete pensionide vahesid , sest üldjuhul on meeste sissetulekud naiste omadega võrreldes suuremad . </s> </p>
<p> <s> Kõigist vanaduspensionäridest töötab ligi veerand . </s> <s> Ligi pooltel neist jääb töötasu kuus aga alla miinimumpalga . </s> </p>
<p> <s> Pensioniealiste inimeste sissetulekud erinevad omavahel tunduvalt vähem kui nooremate sissetulekud . </s> <s> Samas on nende tulud märkimisväärselt madalamad kui noorematel , moodustades noorte tuludest keskmiselt 70% . </s> <s> Selle näitaja poolest jääb Eesti alla kõigile senistele ELi liikmesriikidele , v.a Iirimaa . </s> </p>
<p> <s> Samas märkis Praxise analüütik Lauri Leppik , et pensionile jäämine tõi suhteliselt suurele osale inimestest kaasa sissetuleku tõusu . </s> <s> Nimelt ligi veerandil uutest pensionäridest puudus pensioni määramisele eelnenud perioodil töötasu . </s> </p>
<p> <s> EL on määranud 11 ühist eesmärki , millele liikmesriikide pensionisüsteemid peaksid vastama . </s> <s> Need eesmärgid kajastavad kolme keskset põhimõtet : pensionide adekvaatsus , pensionisüsteemi finantsiline jätkusuutlikkus ja pensionisüsteemide kaasajastamine . </s> </p>
<p> <s> <hi rend="rasvane"> ELi keskmisest oleme paremad </hi> </s> </p>
<p> <s> Eesmärkide täitmiseks tuleks parandada tööhõive taset . </s> <s> EL on seadnud eesmärgiks tõsta aastaks 2010 keskmine tööhõive määr ( vanuserühmas 15-64 ) 70%ni , naiste tööhõive määr 60%ni ning vanemaealise ( 55-64 ) tööjõu hõive määr 50%ni . </s> </p>
<p> <s> Eestis oli eelmisel aastal naiste tööhõive määr 59% ja vanemaealiste ( 55-64 ) tööhõive määr 52% , ületades ELi liikmesriikide keskmist ( vastavalt 56 ja 40% ) . </s> <s> Samas üldine tööhõivemäär Eestis jääb alla ELi keskmise . </s> </p>
<p> <s> ELi eesmärgi saavutamine üldise tööhõive määra osas aastaks 2010 suurendaks sotsiaalmaksu pensionikindlustuse osa laekumist , võrreldes praeguste laekumistega , ca 900 miljoni krooni võrra ehk 0,7% SKPst . </s> </p>
<p> <s> Tööelu pikendamisel on ELi eesmärgiks tõsta tööjõust väljumise keskmist vanust 65 aastani . </s> <s> “ Tööjõust väljumise keskmine vanus Eestis ( 61,6 ) ületab ELi liikmesriikide keskmist ( 61 ) ning on üks kõrgemaid liituvate riikide hulgas , ” nentis Andres Võrk . </s> <s> “ Arvestades , et keskmine eluiga Eestis on ELi riikide omast märgatavalt madalam , töötavad eestlased oma eluajast proportsionaalselt suurema osa kui teised eurooplased . ” </s> </p>
<p> <s> Riiklike pensionide kulude osakaal SKPs on Eestis madalam ELi seniste liikmesriikide keskmisest . </s> </p>
<p> <s> <hi rend="rasvane"> Vastab sotsiaalminister Marko Pomerants </hi> </s> </p>
<p> <s> <hi rend="rasvane"> Mis oli uuringus uut ? </hi> </s> </p>
<p> <s> Kõige rohkem jäi meelde , et kui FIE maksab sotsiaalmaksu 700 krooni pealt , siis on võimalus , et aastaid töötanuna ei saa ta 15 aastat tööstaaži kokku , mis on eeldus pensioni saamisel . </s> <s> Selles osas plaanime kindlasti süsteemi muuta . </s> </p>
<p> <s> <hi rend="rasvane"> Lubasite võtta tegijate soovitused arvesse . </hi> </s> <hi rend="rasvane"> <s> Millega ministeerium kui esmatähtsaga tegelema hakkab ? </s> </hi> </p>
<p> <s> Juba täna võiks alustada edasilükatud pensioni propageerimist , mida hetkel kasutatakse väga vähe . </s> <s> Samuti tuleks muuta sooduspensionide ja eripensionide maksmise süsteemi . </s> </p>
<p> <s> Uuringus käsitleti ka toimetulekupiiri , mille tõstmine on hetkel päevakorras . </s> <s> 2006. aastal on plaanis läbi vaadata ka pensionide indekseerimist puudutavad küsimused . </s> </p>
<p> <s> <hi rend="rasvane"> Millal jõuavad Eesti pensionid sellele tasemele , et pensionärid ei asuks enam nii vaesuspiiri lähedal ? </hi> </s> </p>
<p> <s> Igas riigis on pensionärid , võrreldes tööealise elanikkonnaga , tagasihoidlikumate sissetulekutega , pensioni tõstmine tööealise inimese palgani ei ole kahjuks võimalik . </s> </p>
<p> <s> Pensionitõus on seotud sotsiaalmaksu laekumisega , mis tähendab , et koos Eesti majanduse kasvuga jätkub ka pensionide tõus . </s> </p>
<p> <s> <hi rend="rasvane"> Praxise soovitused sotsiaalministeeriumile </hi> </s> </p>
<p> <s> • Suurendada toimetulekupiiri , et see kataks minimaalse toidukorvi maksumuse . </s> </p>
<p> <s> • Väärtustada riikliku pensioni arvestamisel kõrgemalt lapse kasvatamise aega . </s> </p>
<p> <s> • Minna üle pensioniindeksile , mis sõltub sotsiaalmaksu laekumise kasvust vähemalt 2/3 ulatuses . </s> </p>
<p> <s> • Kujundada ümber soodustingimustel vanaduspensionide ja väljateenitud aastate pensionide süsteemid . </s> </p>
<p> <s> • Tõsta ennetähtaegselt vanaduspensioni vähendamise koefitsienti 0,4% -lt 0,5% -le , samas maksta ennetähtaegset vanaduspensioni töötamise korral neile , kes on jõudnud üldisesse vanaduspensioniikka . </s> </p>
<p> <s> • Teha teavitustööd edasilükatud vanaduspensioni võimalusest . </s> </p>
<p> <s> • Piirata riiklike eripensionide kasvu ja vähendada soodsaid eripensionide võimalusi . </s> </p>
<p> <s> • Muuta aastakoefitsiendi arvestamise metoodikat , et väärtustada enam sotsiaalmaksu tasumist . </s> </p>
<p> <s> • Suurendada FIEde minimaalset sotsiaalmaksukohustust . </s> </p></div3>
        </div2>
        <div2 type="rubriik">
          <head> Uudised </head>
          <div3 type="artikkel"><head> Ida-Viru noored turismiäris </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Ida-Virumaal teist aastat järjest korraldatud , esmajoones noortele suunatud äriideede ja plaanide konkursi “ Ideest ettevõtteni ” žürii pidas peaauhinna vääriliseks nelja tööd , millest kolm on seotud turisminduse ja loodusmatkadega ning üks meditsiinilise transpordiga . </s> <s> Kõik võitjatööd said preemiaks ja algkapitaliks 40 000 Eesti krooni oma idee ellurakendamiseks ning firma loomiseks . </s> </p>
<p> <s> Kõige omanäolisem idee tuli Jõhvis juba mõnda aega tegutsenud OÜlt Medtrans , kes koostöös haiglate ja hooldeasutustega pakub lamavate haigete transporti . </s> </p>
<p> <s> Üks konkursi võitja , OÜ Adrenaator Grupp , pakub seikluspuhkust ja tegi eduka alguse juba möödunudaastasel projektikonkursil . </s> <s> Tänavu saadud toetuse eest soetatakse peamiselt vajalikke ohutusvahendeid , näiteks karabiine ja kiivreid . </s> </p>
<p> <s> Praegu pakub firma teenustena ronimisvõimalust Kohtla-Nõmme vanas rikastusvabriku tornis , villisesafarit karjääris , kajakimatku merel , samuti kestvus- ja ellujäämismatku . </s> </p>
<p> <s> Narva jõe ääres paar aastat tagasi baaripidamisega alustanud firma OÜ Tikvel laiendas tegevust laiendanud ka puhkemajandusse , et soovijatel oleks puhkamisvõimalus nende juures aasta ringi . </s> <s> Neljandaks võitjaks oli puhkemajandusega tegelev OÜ Maidla mõis . </s> </p>
<p> <s> “ Ideest ettevõtteni ” konkursi ja koolituse rajasid kaks aastat tagasi partneritena Philip Morris Eesti ja Tallinna Tehnikaülikooli Virumaa Kolledž . </s> <s> Edaspidi liitusid Kohtla Järve linn , Ettevõtluse Arendamise Sihtasutus ja MTÜ ASKELE . </s> </p></div3>
          <div3 type="artikkel"><head> Pärnus Läänemere maade kodanikeühenduste foorum </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Pärnus osales nädalavahetusel IV Läänemere maade kodanikeühenduste foorumil 280 inimest kümnest riigist . </s> <s> Räägiti piireületava koostöö võimalustest uuenenud ELis . </s> <s> “ Sellises tundlikus regioonis , nagu seda on Läänemeri oma ümbrusega , on vajalikud komplekssed lahendused . </s> <s> Oluline on piireületav koostöö ning konkreetsed projektid . </s> <s> Foorum tegi siin suure töö , ” rääkis korraldustoimkonna esimees Helmut Hallemaa . </s> </p>
<p> <s> Hallemaa sõnul häiris foorumi ettevalmistust mõnevõrra vaid see , et valitsus ei pidanud võimalikuks anda foorumi korraldamiseks raha reservfondist . </s> <s> Meil on kahjuks palju vaid sõnades kolmanda sektori ja kodanikeühenduste toetajaid , ” nentis Hallemaa . </s> <s> “ Õnneks kujundavad ja arendavad elu lihtsad inimesed . </s> <s> Sädeinimesed , maa soolad ja külahullud kodanikeühendustest , keda on jätkunud , hoolimata aegadest , riigikorrast ja valitsuse värvitoonist . ” </s> </p>
<p> <s> Foorum oli järg Taanis algatatud initsiatiivile ning varem Lübeckis , Peterburis ning Turus korraldatud foorumitele . </s> <s> Ürituse korraldavad Läänemere maade Nõukogu eesistujaks oleva riigi ühendused . </s> <s> Eelmise aasta juunist tänavu juunini on eesistujaks Eesti Vabariik ja Eesti välisministeerium . </s> </p>
<p> <s> Foorumi korraldasid Eesti Mittetulundusühenduste Ümarlaua ( EMÜ ) esinduskogu , EMÜ Sihtasutus , foorumi Eesti korralduskomitee , Läänemere maade ühenduste konsultatiivkomitee ning Jaan Tõnissoni Instituut . </s> </p></div3>
          <div3 type="artikkel"><head> Marutaud sageneb </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Hiljuti surid Tartumaal Haagel ühes talus kaks lehma marutaudi . </s> <s> “ Raske öelda , kust nakkus pärit , marutaudi peiteaeg võib ulatuda aastani , ” lausus Tartumaa veterinaarkeskuse juhataja Andres Tamm . </s> </p>
<p> <s> Pärast seda , kui veterinaar- ja toiduameti Tartu labor oli tõve tuvastanud , keelati talust loomade väljaviimine ja uute juurdetoomine . </s> </p>
<p> <s> Et farmi ülejäänud loomad on kliiniliselt terved , on lubatud piima viia meiereisse , kus seda nõuetekohaselt töödeldakse . </s> <s> Kõik talu loomad vaktsineeritakse ja on pideva veterinaarjärelevalve all kuni piirangute lõpetamiseni . </s> </p>
<p> <s> Kuigi marutaud levib vaid loomahammustuse ja sülje , mitte piimaga , võib sellisest karjast pärit piim minna vaid kuumtöötlemisele . </s> <s> Tamme sõnul on aga kahtlus , et sellest talust müüdi piima ka Tartu tänavatel . </s> </p>
<p> <s> Haage juhtum pole ainus kord , mil lehmi tabas marutaud . </s> <s> Veebruaris avastati Laeva vallas ühel lehmal maru-taud ja hiljaaegu ka Valgamaal . </s> <s> Tamme sõnul diagnoositakse ainuüksi Tartumaal igas kuus 6-8 marutaudijuhtu . </s> </p>
<p> <s> “ Kui varem räägiti metsamarutaudist , siis nüüd juba tänava- ja isegi laudamarutaudist , ” nentis Tamm . </s> <s> “ Tegu on suure hulga metsloomadega , kes haigestunult tungivad majapidamistesse ja nakatavad koduloomi . ” </s> </p>
<p> <s> Tamme sõnul on hädavajalik loomi vaktsineerida . </s> <s> “ Inimesed on mugavad ja vastutustundetud ning ärkavad alles siis , kui haiguspuhang vallandunud . </s> <s> Tarbija peaks aga valima , kust ostab toiduaineid , ja vältima tänavakaubandust , ” lausus Tamm . </s> </p>
<p> <s> Marutaudi üheks tunnuseks on looma ebaloomulik käitumine , ka palavik . </s> <s> Kaasneb loidus , isutus . </s> <s> Järgmises etapis muutub loom agressiivseks , tal tekib neelamistakistus , veekartus . </s> <s> Lõpuks muutub loom taas loiuks . </s> <s> Surm võib saabuda alates 10. nakatumispäevast . </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Kirjandite teemad kogenutele </head>
<p> <s> <hi rend="kaldkiri"> 21.04.2004 <bibl> <author> Sulev Oll </author> </bibl> </hi> </s> </p>
<p> <s> Jalutasime tütrega mitu õhtut ja võtsime läbi võimalikke küpsuskirjandi teemasid . </s> <s> Rääkisime Euroopa Liidust , mina pessimismi , tema optimismi seisukohalt . </s> <s> Siis NATOst ja Eesti poiste elu hinnast . </s> </p>
<p> <s> Veel kõnelesime keskkonnaküsimustest , kliima üleilmsest soojenemisest , ühekordse põhjaga naftatankeritest , Natura 2000 aladest ja uuest jäätmeseadusest . </s> <s> Sellest , et me iseoma solgi sisse ei upuks . </s> </p>
<p> <s> Koos võtsime läbi Eesti okupatsiooniajaloo ja lühikesed iseseisvushetked selle vahel , eestlase iseloomu kujunemise läbi aastasadade . </s> </p>
<p> <s> Ühesõnaga , tütar läks kirjandit kirjutama osalt oma 18aastase , osalt minu ehk 40aastase mõtetega . </s> <s> Mina jäin raadiost teemasid kuulama . </s> </p>
<p> <s> “ Oh , kui head teemad ! ” rõõmustasin laupäeval kell 10 Vikerraadiot kuulates ja kujutasin ette , kuidas kirjutan näiteks sellest , et iga valik sulgeb ühe ukse , või sellest , miks eestlane on selline , nagu ta on . </s> </p>
<p> <s> Tütar eksamiruumis samal ajal nii optimistlik polnud . </s> <s> Pusis esimese tunni eestlase olemuse kallal , aga ei leidnud sealt piisavalt head ja ilusat ning viskas selle mustandi paberikorvi . </s> </p>
<p> <s> Järgnes teema “ Sport : mille nimel ja kelle jaoks ? ” , millega abiturient napilt enne lõpuvilet valmis jõudis . </s> </p>
<p> <s> “ Nii head teemad olid ju ! ” hüüdsin , kui eksamiruumi ukse taga kohtusime . </s> <s> “ Võibolla teie jaoks küll , kellel pikem elukogemus võtta , ” lausus ta veidi väsinult . </s> <s> “ Aga mis valikuid olen mina jõudnud teha , milliseid uksi avada või kinni panna ? ” </s> </p>
<p> <s> Olen nõus suunaga , et kirjand peab näitama õpilase iseseisva mõtlemise oskust . </s> <s> Aga natuke kitsamad raamid võiksid kirjandite teemad küll seada kui seekord . </s> <s> Ilma kindla suunata lendu lastud mõtted ei pruugi muidu sihtkohta pärale jõuda . </s> <s> Eriti kui eluaastaid ja -kogemust veel napib . </s> </p></div3>
          <div3 type="artikkel"><head> Nädala nägu </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Vastuolud Keskerakonnas , Tallinnas , välispoliitikas ja kus kõik veel on sel nädalal jälle tähelepanu keskmesse tõstnud Edgar Savisaare . </hi> </s> </p>
<p> <s> <hi rend="kaldkiri"> Saab käärivast meskist pohmellise pea . </hi> </s> <hi rend="kaldkiri"> <s> Mis käärivast Keskist ? </s> <s> Ei Edgargi tea . </s> </hi> <s> <hi rend="rasvane"> A. Itskok </hi> </s> </p></div3>
          <div3 type="artikkel"><head> Vaikiv monopol </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Tõnu Talvar ajakirjanik </hi> </s> </p>
<p> <s> <hi rend="rasvane"> Põlevkivielekter on ummiktee . </hi> </s> </p>
<p> <s> Tagamaks Eesti stabiilne 85% elektrienergia tarbimise tippkoormuste tase 30-40 aastaks , tahab Eesti Energia AS investeerida kodumaisesse energeetikasse 2018. aastaks 46 miljardit krooni . </s> </p>
<p> <s> Üllas eesmärk . </s> <s> Kuna aga Eesti Energia kui monopoolse ettevõtte ja põlevkivienergeetika vahele võib rahumeeli panna võrdusmärgi , suunatakse peaaegu kogu see raha põlevkivielektrijaamadesse ning nende toodangut laiali kandvatesse põhi- ja jaotusvõrkudesse . </s> <s> Seejuures vaikib Eesti Energia mõnestki olulisest asjaolust . </s> </p>
<p> <s> <hi rend="rasvane"> Ei või olla </hi> </s> </p>
<p> <s> Eesti Energiale ei saa olla teadmata , et arenenud riikide teaduslikus ja tehnoloogilises ning ühiskondlik-poliitilises mõtlemises fikseerub üha kindlamalt arusaam : fossiilse energeetika arendamine on ummiktee , seda nii globaalse energiakriisi kui ka kliimamuutuste leevendamise seisukohalt . </s> </p>
<p> <s> Sestap tehakse rahvusvaheliselt suurt tööd taastuvate , keskkonda säästvate energiaallikate ( päike , biomass , tuul , hüdro , geotermika ) rakendamiseks ning vesinikenergeetika käivitamiseks . </s> </p>
<p> <s> Eesti Energiale ei saa olla teadmata , et kaasaegsete energeetikakontseptsioonide ja tulevase energiamajanduse aluseks on saamas energiasüsteemide detsentraliseerimine ja sõltumatute energiasüsteemide väljaarendamine . </s> </p>
<p> <s> Vajadusest hajutatud energiatootmise , elujõuliste energiasüsteemide ja nende osade kaupa sõltumatu toimimise järele kinnitavad muu hulgas viimasel ajal Eestis aset leidnud ulatuslikud energiasüsteemide tõrked . </s> </p>
<p> <s> Tahetakse kümneid miljardeid kroone kulutada sisuliselt vananenud ja erakordselt keskkonnavaenuliku tsentraliseeritud energiatootmise ning seda võimaldava ühesuunalise , Narva põlevkivielektrijaamade toodangut suurte kadudega sadade kilomeetrite taha transportiva ülekandesüsteemi kohendamiseks ja täiendamiseks . </s> </p>
<p> <s> Panus ühele , põlevkivikaardile , tehakse olukorras , kus pole üheselt selge suurte laenude ja pingutuste varal renoveeritavate-rajatavate põlevkivi keevkihtkatelde efektiivsus . </s> </p>
<p> <s> Tahetakse jätkata kümnete ruutkilomeetrite kivikõrbeks muutmist ja miljonite tonnide kasvuhoonegaaside atmosfääri paiskamist . </s> </p>
<p> <s> Tõsi , 1,9 miljardit krooni ehk 4% üldsummast kavatseb Eesti Energia suunata taastuvatest energiaallikatest elektrienergia tootmise võimsuste rajamiseks . </s> <s> See ei ole aga tema hea tahte avaldus . </s> </p>
<p> <s> Nimelt lubas Eesti riik Euroopa Komisjonile , et 2010. aastal moodustab taastuvatest energiaallikatest toodetav elektrienergia 5,1% siin tarbitavast elektrienergiast ( praegu on vastav näitaja vaid ca 0,2% ) . </s> </p>
<p> <s> Hoopis tark aga oleks , kui taastuvenergeetika osa Eesti Energia investeeringutes tunduvalt suureneks . </s> <s> Euroopa Liit on võtnud endale tolleks samaks 2010. aastaks keskmisena sihiks 20% , sealhulgas näiteks Saksamaa 2050. aastaks koguni 95% . </s> </p>
<p> <s> Sabassörkijana peab Eesti poolteise aastakümne pärast rahva seas taas tariifide tõstmiseks nimetatava teab mitmenda suure korjanduse korraldama . </s> <s> Seekord väga suure . </s> <s> Jälle rahvusvahelise surve all . </s> </p>
<p> <s> Aga saaks ju sunnita - ehitades silmatorkavalt mahajäänud , keskkonnaohtliku energeetikafossiili asemele juba praegu ja lähitulevikus senikavandatust rohkem taastuvaid energiaallikaid kasutavaid , puhtalt töötavaid tootmisvõimsusi . </s> </p>
<p> <s> Samal ajal oleks mõistagi tarvis ümber kujundada ülekandevõrgud . </s> </p>
<p> <s> Ei ole vaja põlevkivielektrit põlastada , selle osatähtsust tuleb järk-järgult kahandada . </s> </p>
<p> <s> <hi rend="rasvane"> Vanaviisi läheb kalliks </hi> </s> </p>
<p> <s> Kui jätkatakse vanaviisi , nihkub tänaseks kirja pandud mammutinvesteeringute tasuvustähtaeg üha kaugemale ja laenude tasumine läheb üha raskemaks . </s> <s> Kuni ettevõtmine vähemalt osaliselt õigustuseta lõpeb . </s> </p>
<p> <s> Kuidas põlevkivienergeetikat ka ei täiustataks , taastuvenergeetikast saastavamaks jääb ta ikka . </s> <s> Praegustest kordades kõrgemad saastemaksed ei jää samuti tulemata . </s> <s> Euroopa Liit juba kavandab CO2 emissiooni kvootide muutmist . </s> </p>
<p> <s> Nii võib aasta kahekümne pärast Eestit tabada “ üllatus ” , et maksame näiteks keskeurooplastega võrreldes elektri eest kõvasti kõrgemat hinda . </s> </p>
<p> <s> Kas siis , hiljaks jäänuna , paneme oma põlevkivielektrijaamad hoopis kinni ja hakkame lisa ostma salakavalalt idanaabrilt ? </s> <s> Mustemat stsenaariumi kui sõltumine temast ei oska Eestile küll ette kujutada . </s> </p></div3>
          <div3 type="artikkel"><head> Hingematvad mured </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Toomas Paul </hi> </s> </p>
<p> <s> Valu kuulub elu juurde . </s> <s> Ta on hoiatav tagasiside . </s> <s> Kui valu ei tunneks , võiks kogemata istuda kuumale pliidile ja alles siis midagi märgata , kui tuleb kärsahaisu . </s> <s> Valu on vastik , aga ilma oleks hullem . </s> </p>
<p> <s> Vahel on valu väljakannatamatu . </s> <s> Siis tuleb tarvitada valuvaigisteid või koguni tuimastamist , nagu tehakse lõikuse korral . </s> <s> Paraku needsamad närvid , mis valuaistingu ajju vahendavad , võimaldavad tunda ka mõnusamaid puudutusi . </s> <s> Tuimastatud jäse ei tunne midagi . </s> </p>
<p> <s> Võiks öelda , et rahulolematus on mingil kombel analoogne valuga . </s> <s> Ta annab märku , et midagi peaks teisiti olema . </s> <s> Kui pensionärid või riigitöötajad lähevad Toompeale piketeerima , siis on see nii , nagu keegi kisendaks valu pärast . </s> <s> Ega see häälitsemine tarvitse aidata , aga nii me teeme . </s> </p>
<p> <s> <hi rend="rasvane"> Tahaks valust lahti </hi> </s> </p>
<p> <s> Vahel näib , et rahulolevaid inimesi ei olegi . </s> <s> Või siis on nad silma alt ära . </s> <s> Raadiot ei saa lahti keerata , kõik , mis seal kardetakse ja kurdetakse , krutib üles . </s> <s> Oma elu kipitavatele kohtadele lisaks kuuled , kuidas kõik ägavad . </s> </p>
<p> <s> Nii nagu inimene tahaks meelsasti oma kehalikest kannatustest vabaneda , nii häirib teda ka pidev rahulolematus ja nurisemine . </s> <s> Arstide hinnangul ongi osa ihutõbesid tingitud stressist . </s> <s> Rääkimata depressioonist ja unetusest . </s> </p>
<p> <s> Tahaks lahti valust ja murest ! </s> <s> Võibolla seepärast ongi eneseabi käsiraamatud nii minev kaup . </s> <s> Paraku , nendest võib saada uue häda . </s> <s> Muutud enda pärast õnnetuks ka selle pärast , et ei suuda häid õpetusi järgida . </s> <s> Ilmselt on probleemi juured sügavamal . </s> <s> Ehk on meie häda kõigepealt see , et me ei suuda kannatuse põhjust lokaliseerida . </s> <s> Piltlikult : oleme nagu väikesed lapsed , kes nutavad , aga ei oska öelda , kas valutab kõrv või kõht . </s> </p>
<p> <s> Ameerika psühholoog Frederick Herzberg on uurinud tööga rahulolematuse põhjusi . </s> <s> Oma uuringute tulemuste põhjal järeldas ta , et ei ole olemas ainult kaks olekut - rahulolu ja rahulolematus - , vaid kolm : rahulolu , ükskõiksus ja rahulolematus . </s> </p>
<p> <s> Rahulolematuse kõrvaldamine ja rahulolu saavutamine on kaks erinevat protsessi . </s> <s> Kui üks suhtumine kaob , ei asendu see automaatselt teisega , vaid neutraalse ükskõiksusega . </s> </p>
<p> <s> On olemas kaks eri kategooriat häälestusfaktoreid : “ rahulolu tekitaja ” või , nagu Herzberg nimetas , “ motivaator ” , mis toimib ükskõiksustunde peletajana ning rahulolu saavutajana , ja “ rahulolematuse tõrjuja ” , mis asendab rahulolematuse neutraalse ükskõiksusega . </s> </p>
<p> <s> Näiteks : vaatad televiisorit ja pea hakkab valutama . </s> <s> Võtad tableti , s.t rahulolematuse tõrjuja , valu väheneb . </s> <s> Aga telekat ei taha ikkagi vaadata . </s> <s> Motivaatorina toimiks tõesti ülipõnev saade , mida iga hinna eest tahad näha . </s> </p>
<p> <s> Selle töömotivatsiooni analüüsi tulemusena leidis Herzberg , et palgatõus ja muud soodustused on vajalikud rahulolematuse tõrjumiseks . </s> <s> Kuid on tulutu parandada töötaja majanduslikku olukorda palju üle punkti , kus negatiivne tunne kaob . </s> <s> Püsiv rahuldus saab tulla ainult tööst endast . </s> <s> Töö ise peab valmistama rõõmu ja olema mõttekas . </s> <s> Rahulolematuse põhjusest vabanemine ei tähenda automaatselt rahulolu teket , vaid neutraalset ükskõiksust , see ei korva aga motivaatorite puudumist . </s> </p>
<p> <s> Soomlaste keskmine palk ja pension on eestlaste omast kümme korda kõrgemad . </s> <s> Aga rahulolu ei ole kümme korda suurem . </s> </p>
<p> <s> <hi rend="rasvane"> Mure hinge pärast </hi> </s> </p>
<p> <s> Kui võtta tülpimust ja tüdimust ning närivat rahulolematuse tunnet hoiatajana , et midagi ei ole korras , siis võiks ta sõnum olla : sul puudub motivatsioon elada . </s> <s> Olme parandamine võib vähendada ebamugavustunnet , asendada selle neutraalse ükskõiksusega , aga ei anna veel seda , mida viimselt läheb vaja elust rõõmu tundmiseks . </s> </p>
<p> <s> Üks juudi lugu räägib , kuidas rabi juurde tuleb naine oma murega ning palub , et rabi palvetaks tema eest . </s> <s> Rabi kostab , et palvetagu ise . </s> <s> Naine kurdab , et ta ei oska . </s> <s> Rabi imestab : sa ei oska palvetada ning see ei tee sulle muret , aga muretsed tühiste asjade puudumise pärast ! </s> </p>
<p> <s> Vahel on mul samasugune tunne nagu sellel rabil . </s> <s> Jah , inimesi vaevavad tõepoolest suured ja hingematvad mured , ent neil ei ole muret oma hinge pärast . </s> <s> Kummatigi , mis kasu on inimesel , kui ta saaks kätte kogu maailma , oma hingele aga teeks kahju ? </s> <s> Mis on inimesel anda ära oma hinge asemel ? </s> </p></div3>
          <div3 type="artikkel"><head> Põhiseaduse kaitseklausel </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Lembit Kivistik matemaatik </hi> </s> </p>
<p> <s> <hi rend="rasvane"> Eestlaste vähemusse jäämise risk on reaalselt olemas . </hi> </s> </p>
<p> <s> Põhiseaduse täiendamise seaduse esimest paragrahvi ( § </s> <s> 1. Eesti võib kuuluda Euroopa Liitu , lähtudes Eesti Vabariigi põhiseaduse aluspõhimõtetest ) nimetab õiguskantsler Allar Jõks kriisi- ehk kaitseklausliks , põhiseaduse üheks aluspõhimõtteks loeb aga preambulast tulenevat nõuet : Eesti riik peab tagama eesti rahvuse ja kultuuri säilimise läbi aegade . </s> </p>
<p> <s> § 1st ja õiguskantsleri tõlgendusest järeldub otseselt , et Eesti ei või kuuluda ELi , kui tal pole seal võimalik tagada eesti rahvuse säilimist läbi aegade - seda vaatamata sellele , et enamik rahvahääletusest osavõtnutest hääletas ELi kuulumise poolt , sest samal ajal hääletasid nad ka põhiseaduse täiendamise seaduse poolt . </s> <s> Rahva nõusolek on saadud koos selle kaitseklausliga . </s> </p>
<p> <s> <hi rend="rasvane"> Vajame eristaatust </hi> </s> </p>
<p> <s> Seega juhul , kui Eesti riigil pole ELis võimalik tagada eesti rahvuse säilimist läbi aegade ja Eesti pole ( veel ) ELis , ei või ta sinna astuda , kui aga juba on , peab ta välja astuma . </s> <s> Olen jõudnud järeldusele , et ELi kuulumisel ei ole Eesti riik võimeline tagama eesti rahvuse säilimist läbi aegade . </s> <s> Miks ? </s> </p>
<p> <s> Eestlaste osatähtsus Eesti kogurahvastikus on madal , loomulik iive suurelt negatiivne . </s> <s> Peamine on aga see , et ELis pole võimalik piirata sisserännet teistest liikmesriikidest ( välja arvatud mõnel liitumisjärgsel aastal ) . </s> <s> Teisiti öeldes , Eestil pole võimalik teostada suveräänset rändepoliitikat . </s> </p>
<p> <s> Seetõttu jäävad eestlased Eestis suure tõenäosusega vähemusse lühikese ajalooperioodi jooksul . </s> <s> See tähendab eesti rahva hääbumist lähisajanditel . </s> </p>
<p> <s> Eestlastest veelgi halvemas olukorras on vaid lätlased . </s> <s> Eesti suudaks tagada eesti rahvuse säilimise ELis vaid siis , kui Eestil oleks ELis eristaatus - suveräänse rahvastiku- , sealhulgas rändepoliitika rakendamise võimalus . </s> <s> Seda pole aga ühinemisläbirääkijad Eestile taotlenudki . </s> </p>
<p> <s> Ohu suurust arvestades peaks Riigikogu külmutama määramata ajaks otsuse ühineda ELiga . </s> </p>
<p> <s> Nädalapäevade pärast ei ole seda enam võimalik teha . </s> </p>
<p> <s> Otsuse külmutamisel oleks võimalik rakendada abinõusid , mis esiteks tõstaksid sündivust ( samaaegselt jälgides , kas neist piisab eestlaste positiivse loomuliku iibe saavutamiseks ) , teiseks hoiaksid rändesaldo nii madalal , et eestlaste osatähtsus ei langeks kriitilise piirini ja kolmandaks annaks see võimaluse rääkida täiendavalt läbi Brüsseliga Eestile eristaatuse andmiseks . </s> </p>
<p> <s> Tõstes esile väikerahvaste erilisi vajadusi , osutaksime teene ka mõningatele teistele põlistele rahvusgruppidele Euroopas ( vt Heli Susi , “ Meie rahvuslik ülesanne ” , Maaleht 8.04. ) . </s> </p>
<p> <s> Saatsime ( 30.12.2003 ) koos Jüri Estamiga õiguskantsler Allar Jõksile kirja , milles esitasime eeltoodud argumentatsiooni koos põhjendava lisamaterjaliga ja palusime anda hinnangu , kas sel ajal Riigikogu menetluses olnud ELiga ühinemise leping ja selle lepingu ratifitseerimise seadus on kooskõlas EV põhiseaduse aluspõhimõtetega . </s> </p>
<p> <s> Õiguskantsleri vastuse ( 4.02.2004 ) lõpuosas on kirjutatud : “ Siinkohal märgin , et /---/ küsimust eesti rahva säilimisest läbi aegade ei saa taandada üldiselt Euroopa Liiduga ühinemise mõjudele isikute vaba liikumise osas . </s> <s> See puudutab kompleksselt nii riigi poolt astutavaid samme migratsiooniküsimustes kui siseriikliku rahvastikupoliitika kujundamisel . </s> <s> Käsikäes peavad need tagama nii Eesti riigi tasakaalustatud arengu ja jätkusuutlikkuse kui ka eesti rahva ja kultuuri säilimise./---/ </s> </p>
<p> <s> Eeltoodust lähtuvalt ei leia ma Euroopa Liiduga ühinemise lepingu ratifitseerimise seaduse vastuolu Eesti Vabariigi põhiseadusega , küll aga pean Teie poolt osutatud probleemi oluliseks ning pean vajalikuks ka selle edaspidist jälgimist . ” </s> </p>
<p> <s> Tänan siinkohal nii enda kui ka Jüri Estami nimel õiguskantslerit vastuse eest , eriti aga viimase lause teises pooles avaldatud seisukoha eest . </s> </p>
<p> <s> <hi rend="rasvane"> Risk on suur </hi> </s> </p>
<p> <s> Arvan siiski endiselt , et eestlaste vähemusse jäämise risk on reaalselt olemas ja et see risk on suur . </s> <s> Riskimine eesti rahva tulevikuga on aga lubamatu ja pole kooskõlas meie põhiseaduse aluspõhimõtetega . </s> </p>
<p> <s> Seetõttu olen endiselt veendunud , et ELi kuulumisel pole võimalik tagada eesti rahvuse säilimist läbi aegade . </s> <s> Kui see on nii ja Eesti juba kuulub euroliitu , siis eeltoodud loogika kohaselt peab ta sealt uuesti välja astuma - hiljemalt siis , kui selgub , et eestlaste osatähtsus tõepoolest langeb ja on lähenemas kriitilisele piirile . </s> </p>
<p> <s> Siis on eesti rahvuse päästmiseks isegi suveräänses riigis juba tohutult raskem midagi olulist ära teha kui praegu . </s> </p></div3>
          <div3 type="artikkel"><head> Kes kaitseb postimeest ? </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Ivari Padar Sotsiaaldemokraatliku Erakonna esimees , Riigikogu liige </hi> </s> </p>
<p> <s> <hi rend="rasvane"> Uues postiseaduses peituvad ohud nii Eesti Postile kui ka maainimesele . </hi> </s> </p>
<p> <s> Mõne nädala eest parlamenti jõudnud postiseaduse eelnõu teeb murelikuks . </s> <s> Pole võimatu , et seaduse jõustudes ähvardab Eesti külaelu tõsine löök - sulgemisohtu satuvad sidejaoskonnad , ning postiljonid võivad kaotada töö . </s> <s> Minul on võimatu selliseid regionaalpoliitiliselt ohtlikke muutusi toetada . </s> </p>
<p> <s> Milles on probleem ? </s> <s> Eesti Sidetöötajate Ametiühingute Liidu andmetel avab arutatav eelnõu ukse ebavõrdsele konkurentsile . </s> <s> Kui kujutame endale ette rosinasaia , siis uue seaduse järgi hakkavad osad firmad postiturgu ümber jagades jahtima rosinaid , mõnel tuleb aga leppida saiaga . </s> </p>
<p> <s> Universaalse postiteenuse pakkuja ehk Eesti Post on see , kellele jääb sai , s.t kohustus pakkuda ühtse üleriigilise hinnaga kõikjal riigis kõiki postiteenuseid : tuua meie postkasti nii ajalehte kui kirja , kaubamaja reklaamkataloogi kui postipakki . </s> <s> See on ka praegu nii . </s> </p>
<p> <s> <hi rend="rasvane"> Tavaline inimene kannatab </hi> </s> </p>
<p> <s> Nüüd aga tahetakse avada universaalse postiteenuse turg kõigile soovijaile , kuid anda võimalus noaotsaga rosinaid taga ajada : olla teenusepakkuja vaid mõnes kindlas regioonis . </s> </p>
<p> <s> Ehkki Eesti pole teab kui suur riik , on teenuse maksumusel siiski vahe sees . </s> <s> Postiring Võrumaal neelab igal juhul rohkem aega ja autolt kütust kui näiteks ühe Tallinna linnaosa teenindamine . </s> <s> Võru vallas on elanikke kokku sama palju kui paaris Lasnamäe kortermajas . </s> <s> Ei pea olema majandusteadlane , et võrrelda Lasnamäel ja Võru vallas ühe postkastini jõudmisel tehtavaid kulutusi : linnas tuleb igal juhul odavamalt välja ja postiteenust osutaval firmal on võimalik teenida ilusat kasumit . </s> </p>
<p> <s> Siiani on maapiirkondade kõrget teenuse omahinda kompenseeritud linnade odavama teenuse arvelt . </s> <s> Nüüd soovitakse seesugune subsideerimine küll kaotada , kuid küsimus jääb : mille või kelle arvelt makstakse edaspidi kinni metsatallu viidav kiri või ajaleht ? </s> <s> On täiesti selge , et üleriigilist teenust jääb pakkuma Eesti Post . </s> <s> Kui aga Eesti Post surutakse välja suuremate linnade kasumlikult turult , jääb riigile kuuluvale firmale kaks võimalust - kas tõsta postiteenuste hinda või tõmmata kulud kokku , panna postkontorid kinni ja vallandada postitöötajad . </s> </p>
<p> <s> Mõlemal juhul kannatab tavaline inimene . </s> <s> Isegi siis , kui Eesti Posti ülalpidamiskulud makstaks kinni riigieelarvest , näiteks õpetajate palkade arvelt . </s> <s> Ja miks ? </s> <s> Ainsal põhjusel , et kasumimiljonid saaksid voolata Tallinnas , Tartus , Pärnus ja veel mõnes suuremas linnas tegutsevate postifirmade taskusse . </s> </p>
<p> <s> Eesti Post annab praegu tööd 4153 inimesele , üle poole ettevõtte kuludest on seotud tööjõuga . </s> <s> Ikka põhjusel , et ka kõige kaugemasse metsatallu kiri või leht vähegi viisaka ajaga kohale toimetada . </s> </p>
<p> <s> Et uut seadust täita ja ots otsaga kokku tulla , peab Eesti Post kokku tõmbama just maal asuvaid töökohti . </s> <s> Mina küsin : kas maal on tööuputus , kas seal juba niigi probleeme napib , et paari erafirma huvides on muret vaja juurde tekitada ? </s> </p>
<p> <s> Tõsi , postituru avamine on juba otsustatud ja pöördumatu protsess . </s> <s> Aga see on ka pikk protsess , näiteks paljudes Euroopa Liidu riikides liigutakse sinna suunas samm-sammult ning lõpptähtajaks on aasta 2009. </s> <s> Eesti valitsus on aga sooritamas järjekordset inimkatset - teeme ära , küll pärast näeb , mis saab . </s> </p>
<p> <s> Eesti külaelu ja selle habrast struktuuri tuleks kaitsta , lammutamise asemel ehitada . </s> <s> Sidejaoskonna ülesanne ei ole ainult posti sorteerida . </s> <s> See on üks külaelu keskusi , kus saadakse kokku , kus ostetakse teinekord ajaleht , mida muidu tellida ei jõua . </s> </p>
<p> <s> Sidejaoskond on üheks nn aknaks maailma Eesti külarahvale , kelle tarre tiigrihüpetele vaatamata Internet niipea ei jõua ja kas peakski . </s> </p>
<p> <s> Euroopa riigid kulutavad miljoneid maapiirkondade elu säilitamiseks . </s> <s> Ei saa olla nii , et maal elamine on karistus , et kõigi asjade eest tuleb seal enda niigi nappidest vahenditest peale maksta . </s> <s> Kahjuks astub kohe Euroopa Liiduga liituva Eesti valitsus risti vastupidises suunas . </s> </p>
<p> <s> <hi rend="rasvane"> Hoop Eesti külaelule </hi> </s> </p>
<p> <s> Uus postiseadus lõikab läbi järjekordse linna maaga ühendava niidi ja võtab paljudelt maainimestelt ainukese maailmaga side pidamise koha . </s> <s> Mis veel hullem - see võtab ka paljude perede leiva . </s> <s> Tagajärjeks on tühjad külad ja riigi suurenevad kulutused maainimeste toimetuleku tagamiseks . </s> </p>
<p> <s> Praegusel kujul peituvad uues postiseaduses nii Eesti Postile kui ka maainimesele selged ohud , mis teevad mind murelikuks . </s> <s> Veel on võimalik vigu parandada ja ära hoida . </s> <s> Ootan selleks maaelu väärtustavate asjatundjate ja poliitikute tuge ning koostööd . </s> </p></div3>
          <div3 type="artikkel"><head> Euroopa Parlament ja põllumees </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Paavo Palk Riigikantselei ELi teabetalituse nõunik </hi> </s> </p>
<p> <s> <hi rend="rasvane"> Meie saadik Euroopa Parlamendis esindab Eestit samamoodi nagu laulja Eurovisioonil . </hi> </s> </p>
<p> <s> Mis on Eesti põllumehel Euroopa Parlamendi valimistele asja ? </s> <s> Seostub ju parlamendiga eelkõige modernne büroo tohutus betoonkarkassis , võõrad keeled , põnevad kuluaarivestlused , kuid ettearvatava sisuga kõned saalis . </s> </p>
<p> <s> Ehkki eelöeldu ongi tõsi , ei tasu siiski unustada , et kokku 21 000 Euroopa Liidu õigusaktidest puudutab just põllumajandust , ja kalandust otseselt enam kui 7000. </s> </p>
<p> <s> Linlasega võrreldes sõltub põllumeeste ja teiste maapiirkondade elanike eluolu ja sissetulek liidu otsustest märksa enam . </s> <s> Näiteks mullu Euroopa Parlamendi initsiatiivil vastu võetud geneetiliselt muundatud toidu märgistamise nõue mõjutab otseselt konkurentsi toiduturul . </s> <s> Parlamendil on samuti mõju sellele , kas näiteks kaevu ehitamisel , kultuurimaja või ka poe remondil ja traktori ostul saab kasutada Euroopa Liidu abiraha ning mis ulatuses . </s> </p>
<p> <s> <hi rend="rasvane"> Parlamendi pädevus kasvab </hi> </s> </p>
<p> <s> Otsesemalt põllumajandust puudutavad küsimused on küll eelkõige liikmesriikide valitsuste pädevuses , kuid parlament on selline liidu ametkond , mis teiste - ministrite nõukogu ja komisjoni - arvelt pidevalt võimu juurde saab . </s> <s> Nii on see olnud juba aastakümneid ja sama trendi jätkab tõenäoliselt veel tänavu liikmesriikide heakskiidu pälviv Euroopa Liidu põhiseaduslik leping . </s> </p>
<p> <s> Seega sõltub Euroopa Parlamendi saadikutest edaspidi seegi , millised rohumaad saavad iga-aastast hektaritoetust . </s> <s> Ja kas teraviljapõllu omaniku pangakontole laekub koos loomakasvatuse komplekstoetusega 2000 või 3000 krooni hektarist . </s> </p>
<p> <s> Ausaks jäädes tuleb siiski öelda , et tulevikuski on ELi seaduste jõustamiseks vajalik nii parlamendi kui ka liikmesriikide valitsuste nõusolek , kusjuures viimastel on isegi tsipa enam kaalu . </s> </p>
<p> <s> Seega ei ole parlamendil Euroopa tasandil päris sama suurt pädevust kui rahvusparlamentidel riigi tasandil . </s> <s> Mõningase kompensatsioonina on Euroopa Parlamendil aga suurem kontrollija roll kui Riigikogul . </s> <s> Eurosaadikute ülesanne on välistada Brüsselis korruptsioon ja muud inimese pahelisusest tulenevad kuritarvitused . </s> </p>
<p> <s> Võib küsida , milline mõju on Eesti 6 saadikul Euroopa Parlamendi kokku 732 liikme seas . </s> </p>
<p> <s> Kui aga mõelda eespool esitatud küsimustele põllumajandustoetuste suuruse kohta või ükskõik millisele teisele Euroopa Parlamendis arutatavale teemale , siis on täiesti ebausutav vastandumine ühelt poolt Eesti ja teiselt poolt ülejäänud Euroopa vahel . </s> <s> Vastandumine jookseb erakondade vahel , kes kas soovivad , või ei soovi maaelu üle-euroopaliselt toetada . </s> <s> Või erakondade vahel , kes kas soovivad Euroopa riikide vahelist solidaarsust või on selle vastu . </s> <s> Rahvus ei mängi niisuguste valikute puhul olulist rolli , palju tähtsam on inimese maailmavaade . </s> <s> Seetõttu töötavadki Euroopa Parlamendi saadikud poliitiliste fraktsioonide , mitte rahvuste kaupa . </s> </p>
<p> <s> Kui aastakümneid olid Euroopa Parlamendis juhtrollis sotsiaaldemokraadid , siis praegu on suurim fraktsioon konservatiividel ja kristlikel demokraatidel kokku 232 liikmega . </s> <s> Teisel kohal olevatel sotsidel on 175 ja kolmandal kohal olevatel liberaalidel 53 kohta . </s> </p>
<p> <s> Jõudude vahekord parlamendis on viimastel aastatel sõltunud neljast väiksemast fraktsioonist ja sellest , kuivõrd õnnestub suurematel fraktsioonidel säilitada oma ridades ühtsus . </s> <s> Nii on hääletusel kord võidukad parempoolsed ja siis jälle vasakpoolsed . </s> </p>
<p> <s> Eesti mõju Euroopa Parlamendis sõltub sellest , kas me valime sinna inimesi , kes suudavad oma kolleege veenda . </s> <s> Kuna Euroopa Parlamendis pole selget opositsiooni ja koalitsiooni nagu Riigikogus ning ka parteihierarhia mõjutab vähem , siis on isiklik veenmisoskus tõesti oluline . </s> <s> Diplomaatias osav ja Euroopa poliitikute hulgas hinnatud eestlane võib Euroopa Parlamendi otsuseid suunata . </s> <s> On täiesti usutav , et näiteks maaelutoetuste arutamisel kallutab just Eestist pärit saadiku lobitöö vaekausi ühele või teisele poole . </s> </p>
<p> <s> <hi rend="rasvane"> Keda valida ? </hi> </s> </p>
<p> <s> Euroopa Parlamendi valimisest osavõtuks on samad põhjused nagu Riigikogu või volikogu puhul - lootus meelepärastele otsustele . </s> <s> Ja samamoodi tuleb mõelda , kelle lubadusi uskuda , kelle omi mitte . </s> </p>
<p> <s> Siiski võivad poliitikute lubadused Euroopa Parlamendi puhul mängida veidi pisemat rolli kui Riigikogu valimistel . </s> <s> Patriootlikult mõtleva põllumehe jaoks võib hektaritoetuste suuruse asemel määravaks kujuneda hoopiski mure Eesti maine pärast . </s> <s> Tuleb ju 13. juunil toimuvatel valimistel teha Eurovisiooni-laadne otsus - millise näo ja sõnumi kaudu tahame me luua maailmas pildi Eestist . </s> </p>
<p> <s> Meie saadik Euroopa Parlamendis esindab Eestit samamoodi nagu laulja Eurovisioonil . </s> <s> Vahetu publik on parlamendis küll väiksem , kuid ajakirjanduse vahendusel kujundab saadiku tegevus inimeste arvamust Eestist isegi rohkem . </s> </p>
<p> <s> Enamik ajakirjanikke kirjutab Eestist poliitikute , mitte lauljate vihjete alusel . </s> </p></div3>
          <div3 type="artikkel"><head> Pension tõusis , tuju mitte </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Enamiku pensionäride elu Eestis pole kaugeltki meelakkumine . </s> <s> Kuid patt oleks väita , et selle parandamiseks üldse midagi ette ei võeta . </s> </p>
<p> <s> Äsja tõusid pensionid keskmiselt 230 krooni võrra ning nelja aastaga peaks praeguse võimuliidu kava kohaselt keskmine kuupension kasvama ligi 1000 krooni , jõudes 3000 kroonini . </s> </p>
<p> <s> Murrangulist meeleolumuutust see pensionäride seas ometi kaasa toonud pole . </s> <s> Hirm hinnatõusu ning etteaimamatu tuleviku ees mõjutavad tuju ilmselt rohkem , kui rahakotti lisandunud paarsada krooni . </s> </p>
<p> <s> Hiljutine tuline meeleavaldus Toompeal ja vihased väljaütlemised valitsuse aadressil näitavad pigem rahulolematuse kasvu . </s> <s> Samas viitavad taolised meeleavaldused rahva ühiskondliku aktiivsuse tõusule , millega tuleb kõigil võimulolijail üha rohkem ja rohkem arvestada . </s> </p>
<p> <s> Pensionärid on üpris kaua elanud ning neil on võimalus eri aegu võrrelda . </s> <s> Nii tundubki , et võrreldes Vene ajaga on pension praegu palju väiksem , kuna siis polnud eriti keeruline 120 rubla kätte saada . </s> <s> Umbes sama palju teenis ülikooli lõpetanud noor spetsialist . </s> </p>
<p> <s> Oli see suhe õiglasem ? </s> <s> Kas peaks täna samuti olema ? </s> <s> Andke andeks , aga sel juhul raputaks küll osa noori kodumaa tolmu jalgadelt . </s> <s> Koos riigikassase laekuva sotsiaalmaksuga . </s> <s> Nagu näitab äsja avaldatud uuring , mida ka Maaleht tutvustab , on paljude noorte olukord kehvem kui pensionäridel . </s> <s> Töötutest pensionieelikutest rääkimata . </s> </p>
<p> <s> Teiseks saavad praegused pensionärid end võrrelda eakaaslastega arenenud Euroopas , ning nähes rahakaid soome mammisid sisseoste tegemas või kuuldes nende puhkustest lõunamere saartel , läheb tuju sandiks . </s> <s> Jah , just nii palju elataksegi seal praegu paremini . </s> </p>
<p> <s> Aga õndsat sõjaeelset Eesti aega ei meenuta selles seoses keegi . </s> <s> Siis sai riigilt pensioni vähem kui 20 000 inimest ehk ainult riigiteenistujad . </s> </p>
<p> <s> Euroopa Liidus on keskmine pension tublilt üle poole keskmisest palgast , meil veidi üle veerandi . </s> <s> Suund sellele , et pension tõuseks pooleni keskmisest palgast , tuleb meilgi võtta , ent sammhaaval . </s> </p>
<p> <s> Praeguste võimaluste juures tuleb kõigepealt täita esimene eesmärk - et pension oleks vähemalt 40% meeslihttöölise palgast . </s> <s> See vastab Euroopa sotsiaalhartale ning on ka valitsuse eesmärk . </s> </p>
<p> <s> Vähese pensioni pärast on kirutud eranditult kõiki valitsusi , kuid tegelikult on nad kõik lähtunud sellest , kui palju antud hetkel riigil raha jagub . </s> <s> Vaevalt nii arutut tegu nagu stabilisatsioonireservi ühekordsete toetustena laiali jagamist ka pensionäride enamik toetaks . </s> </p>
<p> <s> Pensionäride küsimus on üks ühiskonna suhtumiste sõlmpunkte . </s> <s> Tänastel noortel valitsejatel on vaja lisaks ratsionaalsusele ka hulga hoolivust ja kannatlikkust asjade selgitamisel . </s> <s> Koos oskusega hoiduda sammudest , mida saab tõlgendada kui ebaõiglust . </s> <s> Tuleb eelkõige otsida õiget tooni , et ka pensionär neist aru saaks . </s> </p></div3>
        </div2>
        <div2 type="rubriik">
          <head> Maamajandus </head>
          <div3 type="artikkel"><head> Maamess muudkui kasvab </head>
<p> <s> <hi rend="kaldkiri"> 21.04.2004 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> 12 aastaga on Tartu põllumajandusnäitusest kasvanud Baltimaade suurim maamess nii osalevate firmade arvu kui ka külastajate hulga poolest . </hi> </s> </p>
<p> <s> Kolme päevaga vooris Tähtvere väljalt läbi huvilisi mullusest tuhande võrra rohkem , 25 420. </s> <s> Küllap leidis igaüks midagi meelepärast , sest ühe messi sees oli mitu näitust : põllumajandus , metsandus , aiandus ja toit . </s> <s> Nagu ikka , võtsid suurema osa pinnast enda alla mitut värvi masinad . </s> </p>
<p> <s> <hi rend="rasvane"> Koolilaste linnupuurid </hi> </s> </p>
<p> <s> Kohe peaukse kõrval olid uustulnukad : kooliõpilaste tehtud linnupuurid . </s> <s> Nende suunas seadis esimesena sammud ka messi avanud president Arnold Rüütel . </s> <s> Millest kõigest annab linnumaju meisterdada , isegi autokummist ! </s> </p>
<p> <s> “ Õpetaja koolis paneb hindeid , meie näitame tulemust kui väärtust ega jaga kohti , ” selgitasid eestvedajad Imbi Kruuv ja Aivar Kolonistov . </s> </p>
<p> <s> Et messi sisepinda jäi napiks , püstitati tänavu kahe halli vahele hiigeltelk . </s> <s> Selle südames pakkus Mõniste mees Meelis Mõttus Metsavenna talust metsakohinat ja pealehaukamiseks pekki-leiba . </s> </p>
<p> <s> “ Sõidame näituselt ära John Deere'i traktoriga , mai keskel saame ka sitapüti taha ja siis tulevad sitaveotalgud , ” kõneles Mõttus , kes 1995. aastal Borodino kolhoosi pidades unistas , et viie aasta pärast Deere'iga sõidab . </s> <s> Praegu arendab Mõttus 1000 hektaril mahepõllundust ja toodab piima . </s> </p>
<p> <s> Nopri talumeierei piimatooted on igal aastal leti taha pika saba tekitanud . </s> <s> Tänavu oli omaette vaatamisobjektiks ka peremees Tiit Niilo . </s> <s> “ See aasta on kindlasti teistmoodi , ei pea siin leti taga enam kohupiimast rääkima , ” naeris riigikogulasest taluperemees . </s> <s> “ Ei tunne vähimatki süümekat , et pole täna saaliseinte vahel . </s> <s> See endasugustega suhtlemise roll on palju olulisem . </s> <s> Edastasin ka Riigikogus 30 messikutset ja usun , et vähemalt 20 kutse saanut tuleb kohale . ” </s> </p>
<p> <s> Tartumaa Põllumeeste Liit , kes ainsana maamessidel loomi näha toob , tahtis seaga tulla , aga korraldajad ei lubanud . </s> <s> Toodi siis Järveotsa farmi vutid . </s> <s> Väiksed linnud suutsid siiski suurt huvi tekitada . </s> <s> Lisaks olid purkides soolatud ja marineeritud vutimunad : ühes kooritud , teises koorimata . </s> <s> Peagi tuleb farm turule suitsuvuttidega . </s> </p>
<p> <s> Tiiu-Reet Kõnnussaar Puhja vallast pakkus degusteerimiseks kuivatatud õuna- ja porgandiviile . </s> <s> “ Lehmapidamisega kõrbesin , otsisin uut tegevusala . </s> <s> Õunu ju lademes puude all , õnnestus saada ka aparaat kuivatamiseks . </s> <s> Arvuti taga head näksida , ei anna kaalu juurde , ” kõneles Kõnnussaar . </s> </p>
<p> <s> <hi rend="rasvane"> Maaleht tegi kollaseks </hi> </s> </p>
<p> <s> Maaleht tegi maamessi kollaseks . </s> <s> Kollaseid lapsi oli lausa murdu ja kauneid piigasid , kollane lill juustes , silkas ringi samuti piisavalt . </s> <s> Üks nelja lapsega talupere oli in corpore kollases . </s> <s> Ja kolm üle küla noorhärrat olid isegi oma pööningud läbi tuulanud , et kollase kandmise üleskutset järgida . </s> <s> Iga kollase kandja sai boksist kingituse . </s> <s> Ka trendikas kollases kostüümis põllumajandusminister Ester Tuiksoo . </s> </p>
<p> <s> “ Messimulje on võimas nagu alati , ” rääkis vastne minister . </s> <s> “ See on üks messidest , mis kogu aeg tõusnud nii mahult kui osavõtjate arvult . </s> </p>
<p> <s> Tehnika pool on palju arenenud - Belarussi traktor oli mulle üllatuseks . </s> <s> Toidu osakaal võiks suurem olla ja tarbijat harivat materjali vajaks rohkem . </s> <s> Tore oleks messil ka näiteks mesilasi vaadata . ” </s> </p>
<p> <s> Maamessiga käivad alati kaasas ka seminarid . </s> <s> PRIA pidas loenguid toetustest . </s> <s> Reedel võis igaüks otse juhtidele muret kurta . </s> <s> Peadirektori asetäitja Katrin Noorkõivu sõnul küsiti enam investeeringu- ja pindalatoetuse kohta . </s> </p>
<p> <s> Põllumajandusministeerium , Põllumajandus-Kaubanduskoda ja Maaelu Edendamise Sihtasutus ( MES ) olid kamba peale ühe boksi üürinud . </s> </p>
<p> <s> MESi juhatuse liige Tõnis Blank rääkis , et kõige rohkem päriti kevadkülvi- ja investeerimislaenu kohta . </s> <s> Sel aastal kulub MESi põhiaur laenude tagamisele , sest tengelpung on õhuke . </s> <s> “ Maaostuks on antud laenusid nii palju välja , et käiberessurss on vähenenud , ” selgitas Blank . </s> <s> “ Ka ikalduskahju 20 mln peame praegu oma kaukast välja maksma . </s> <s> Valitsus on andnud veksli , et kompenseerib . </s> <s> Kuid selle raha ärakinkimine tähendab , et peame loobuma kopsakast intressitulust , mida oleks saanud kasutada laenutegevuse laiendamiseks . ” </s> </p></div3>
          <div3 type="artikkel"><head> Põlluraamat arvutis </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Kaks Türi gümnaasiumi 11b klassi poissi Alar Oherd ja Martti Savolainen programmeerisid põlluraamatu pidamise programmi . </s> <s> Programm on hea , näiteks OÜ Estonia hakkas seda juba kasutama . </s> </p>
<p> <s> Põlluraamatu aluseks sai põllumajandusministri määrus : <gap rend="viited"/> . </s> </p>
<p> <s> Põlluraamat on andmebaas põllu andmete ja põllul toimunud põllumajandusliku tegevuse kohta . </s> </p>
<p> <s> Programmil on arvutile väga väiksed nõudmised : Intel Pentium protsessor , 64 MB RAM , vähemalt 100 MB kõvaketta ruumi , Microsoft Windows keskkond , arvutisse peavad olema installeeritud Microsoft Excel ja Internet Explorer . </s> </p>
<p> <s> Kuna väljaprintimiseks kirjutatakse vajalikud andmed Excelisse , siis on vajalik ka Exceli kasutamisoskus . </s> </p>
<p> <s> Arvutis on andmetest parem ülevaade . </s> <s> On võimalus sisestada andmeid mitmest arvutist . </s> </p>
<p> <s> Programm sobib eeskätt põllumajandusega tegelevatele firmadele ja suurmaaomanikele , aga ka kõigile teistele , kes põllumajandusest elatuvad . </s> </p>
<p> <s> Valminud on ka programmi kodulehekülg aadressil <gap rend="hüperlink"/> ” target= “ _blank ” &gt; <gap rend="hüperlink"/> </s> </p></div3>
        </div2>
        <div2 type="rubriik">
          <head> Turg </head>
          <div3 type="artikkel"><head> Salat juba turul </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Kevadest annavad turulettidel märku esimesed värsked rohelised salatid ja kapsad ning võõrasemataimed . </s> <s> Tallinna Keskturul maksid võõrasemad 6-8 , Nõmme turul 8-12 kr/tk . </s> <s> Aiandustalus kasvatatud värsked salatilehed maksid 8 kr 50 g . </s> <s> Ungari värske kapsas maksis Tallinna turgudel 35 ja Pärnu turul 30 kr/kg . </s> <s> Nõmme turul on müügil Harjumaal kasvuhoones kasvatatud rabarber hinnaga 30 kr/kg . </s> </p>
<p> <s> Sea- ja veiseliha ning värske hakkliha valik on kauplustes paranenud ja kvaliteetne kaup on müügil sageli sama soodsate hinnaga kui turgudel . </s> <s> Tallinnas Stockmanni kaubamajas on müügil väga ilus ja kvaliteetne liha ning pidevalt on neljal kuni kuuel tootel soodushind . </s> <s> Seastrooganov maksis Stockmannis 59 , guljašš 53 , sise-praelõigud 69 , seljatükk 57 ja veise välisfilee 47 kr/kg . </s> </p>
<p> <s> Seevastu odava maksa , keele ja teiste sub-produktide ostu sooviga peab turule suunduma . </s> <s> Veisekeel maksis Tallinna Keskturul 60-75 kroonist Valga 42 kroonini kg , seakeel Tartu ja Pärnu 45 kroonist Rakvere ja Viljandi 34ni . </s> </p>
<p> <s> Veisemaksa eest küsiti Tallinnas 32-40 , Tartus 35-40 , Pärnus ja Narvas 35 ja Valgas 45 kr/kg . </s> <s> Tallinna Keskturul oli müügil ka vasikamaks hinnaga 48 ja Pärnus 50 kr/kg . </s> <s> Seamaksa hind on enamikel turgudel 22-28 kr/kg , Narvas 30 ja Valgas 35 kr/kg . </s> </p>
<p> <s> Kondita vasikaliha maksis turgudel 50-65 ja kondiga vasikaliha 28-45 kr/kg . </s> <s> Värske hakkliha on kõige odavam Tallinna keskturul - 28 kr/kg . </s> <s> Teistel Eesti turgudel maksab värske segahakkliha 36-38 kr/kg . </s> <s> Tallinna kauplustes maksab värske segahakkliha 37-45 kr/kg . </s> </p>
<p> <s> Nädalaga on suhkru kilohind turgudel tõusnud 1 kr võrra , makstes Tallinnas ja Pärnus 8 , Valgas 7.50 ja Narvas 7 ning Tartus 6.90 kr. </s> <s> Vaid Viljandis maksis suhkur endiselt 6.50 kr/kg . </s> </p>
<p> <s> <hi rend="rasvane"> Eesti Konjunktuuriinstituut </hi> </s> </p></div3>
        </div2>
        <div2 type="rubriik">
          <head> Elu </head>
          <div3 type="artikkel"><head> Jüriöö võit Saue Tammedele </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Kolmandat aastat järjest läks orienteerujate öise teatejooksu peaauhind “ Kalevipoeg kivi viskamas ” Saue Tammedele . </hi> </s> </p>
<p> <s> Igavesti rändava “ Kalevipoja ” viimaste aastate võitja Saue Tammed on muutunud klubina juba nii tugevaks , et mehed pidid esinduskoosseisu pääsemiseks koguni katsevõistluse pidama . </s> <s> Saue Tammede seekordne võistkond koosseisus Erkki Aadli , Kirti Rebane , Andreas Kraas , Viivi-Anne Soots ja Marek Nõmm haaras 45. </s> <s> Jüriöö jooksu liidrikoha teises vahetuses ja jõudis pärast 28kilomeetrise raja läbimist finišisse 4.49 minutit enne Fere esindust ning 5.36 enne Põlva Kobras II võistkonda . </s> </p>
<p> <s> Võistkonda Fere kuulusid Tarvo Avaste , Marje Viirmann , Armo Hiie , Külli Kaljus ja Rene Ottesson . </s> <s> OK Põlva Kobras II võistles koosseisus Rain Eensaar , Ruth Vaher , Silver Eensaar , Maret Vaher ja Sander Vaher . </s> </p>
<p> <s> Noorte arvestuses oli nagu eelmiselgi aastal parim Põlva Kobras I ( Mihkel Järveoja , Ly Trei , Martin Simpson , Mairit Trei ja Olavi Ottas ) . </s> <s> Veteranidest võitis Rae ROK I ( Tauno Piirikivi , Virve Einpaul , Heiki Einpaul , Kersti Ehala ja Tõnu Tänav ) . </s> </p>
<p> <s> Võistkondade arv näitab võistlusel viimastel aastatel kahanemistendentsi . </s> <s> Eesti Maaspordi Liidu Jõud peaspetsialist Matti Reimann meenutas , et kakskümmend aastat tagasi tuli Jüriöö jooksu starti üle kahesaja teatevõistkonna rohkem kui tuhande orienteerujaga . </s> <s> Nüüd pidi võistluste peakorraldaja Nikolai Järveoja tunnistama , et väliskülalisi ei õnnestu kohale meelitada ja omigi on vähevõitu . </s> <s> “ Üle kuuekümne võistkonna on Eestist raske kokku saada , ” lausus ta . </s> </p>
<p> <s> 1343. aasta Jüriöö ülestõusu aastapäeva tähistamist öise jooksuga alustasid Spordileht ja spordiühing Jõud 1960. aastal . </s> <s> Aasta pärast toimub Jüriöö jooks Harjumaal Kosel . </s> </p>
<p> <s> <hi rend="rasvane"> Arvo Saal , Valgamaalane </hi> </s> </p></div3>
          <div3 type="artikkel"><head> Muusikapidu puhkpillide ja laulu saatel </head>
<p> <s> <hi rend="kaldkiri"> 21.04.2004 </hi> </s> </p>
<p> <s> 10. aprillil toimus Estonia kontserdisaalis Eesti tuletõrje puhkpillimuusika 120. aastapäeva puhul Eesti vanima , Tallinna Tuletõrjeühingu puhkpilliorkestri kontsert . </s> </p>
<p> <s> Ühtlasi peeti maha ka Eesti tuletõrjeorkestrite V kokkutulek , kus Tallinna muusikute kõrval astusid üles Tartu , Räpina ja Järva-Jaani orkestrid . </s> </p>
<p> <s> Külalisena lõi kaasa Turu Tuletõrjeühingu orkester . </s> <s> Kava aitasid mitmekesistada Tuletõrjeühingu segakoor Sõprus , Konstantin Türnpu nim meeskoor , laulusolistid Mati Palm , Elo Toodo-Jakobs ja Tuija Saura . </s> <s> Teadustas ja ka laulis Tõnu Kilgas . </s> <s> Kontserdi muusikajuht oli Tallinna Tuletõrjeühingu puhkpilliorkestri peadirigent Vello Loogna . </s> </p>
<p> <s> See oli 1884. aasta 6. aprillil , kui vastvalminud tuletõrjemajja Vana-Viru 14 kogunes orkestri asutamiskoosolekule üle 300 seltsiliikme , kelle ees vastasutatud 12-liikmeline kollektiiv esimese kontserdi andis . </s> <s> Esimene dirigent oli K. Vessely . </s> </p>
<p> <s> Praegune orkestri juhatuse esimees Hubert Roohein koostas juubeli puhul kollektiivi ajalugu nii sõnas kui pildis tutvustava brošüüri “ 120 aastat Eesti vanimat tuletõrjeorkestrit ” . </s> </p>
<p> <s> <hi rend="rasvane"> Rein Ülevaino </hi> </s> </p></div3>
          <div3 type="artikkel"><head> Kolõvan , Kalev ja karavanid </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Muistse Tallinna nime Qalawany võib tõlgendada kui Karjalinna . </hi> </s> </p>
<p> <s> Tundmatu taustaga nimetuse Kolõvan laialdane levik Baltikumist Siberini on kütkestanud muinsusuurijate tähelepanu mitme sajandi jooksul . </s> <s> ( Ukrainas ja Valgevenes näiteks on Kolõbanid . ) </s> </p>
<p> <s> “ Astlanda linnade hulka kuulub ka Qoluwany ... </s> <s> Kõik tema elanikud on maaharijad ning nende tulu on kasin , kuid neil on palju karja . ” </s> </p>
<p> <s> Umbes nii tutvustasid rändkaupmehed muistset Tallinna maateadlasele al-Idrisile aastal 1154. </s> <s> Araabiakeelne tekst ei sisalda täishäälikuid , vaid on kirjutatud qlwry ehk qlwwny , nii et linna nime võib mitmeti lugeda : Qaleweny , Qalawany jne. </s> </p>
<p> <s> <hi rend="rasvane"> Loomi hoiti Irus </hi> </s> </p>
<p> <s> Kaupmehed , kelle sõnade järgi al-Idrisi kirjelduse koostas , pidid külastama rahvusvahelist kaubanduskeskust Toompea jalamil , kus asus turuplats . </s> </p>
<p> <s> Ümberringi laotusid aga liivased tühermaad soolaveeloikudega - oli see ju äsjane merepõhi . </s> <s> Veel XVI sajandil loksus merevesi Viru väravate piirkonnas . </s> <s> Loomakasvatusest tühermaadel ei või juttugi olla . </s> </p>
<p> <s> Seega kirjeldati al-Idrisile teist kohta . </s> </p>
<p> <s> Loomakasvatus või vähemalt karjade ajutine ülalhoidmise paik enne kaupmeestele müümist pidi olema seal , kus leidus toitu ja joogivett ning mis on piisavalt lähedal kaubakeskusele , et loomad rahaks teha . </s> </p>
<p> <s> Selleks paigaks sobis roheline ala Ülemiste järve ja Pirita jõe vahel , kus omal ajal asuski maainimeste linnus ( Iru ) . </s> </p>
<p> <s> <hi rend="rasvane"> Kari oli raha </hi> </s> </p>
<p> <s> Ida kaubatee , mis esimesel aastatuhandel ühendas Skandinaaviat Kesk-Aasiaga , põhjendas loomakasvatuse vohamist kaubateed ümbritsevatel maadel . </s> <s> Sõnad “ kariloom ” ja “ raha ” muutusid sünonüümideks . </s> </p>
<p> <s> Volga keskjooks oli põhjast ja lõunast saabunud kaupmeeste laatade läbiviimise paik . </s> <s> Hobuste , eeslite , kaamelite arv üksikus karavanis ületas 3000 looma , saatjaskonna arv 5000 inimest . </s> </p>
<p> <s> Volga keskjooksul tekkinud Kolõvanid on Ida kaubatee sünnitised . </s> <s> Altai mäestikus on “ Kolõvan ” leidnud kasutamist nii asulanimena kui tosina kohanime koostisosana : Kolõvani teerada , Kolõvani mäeseljak , Kolõvani järv . </s> </p>
<p> <s> Tähelepanuvääriv seik : ka sealkandis kulgesid karavaniteed . </s> <s> Tavakohaselt Kolõvani järve ääres karavanid puhkasid ja ööbisid . </s> </p>
<p> <s> Karjala nimetus “ Karjade maa ” on otsesuguluses Pärsiast pärit sõnaga “ kara ” - loomad . </s> <s> Afiks “ -van ” annab sõnale üldmõiste “ suureks koguseks koondamine ” . </s> </p>
<p> <s> “ Kara ” + “ van ” = “ karavan ” tähendab ühtekokku koondatud suurt hulka loomi - hobuseid , eesleid , kaameleid jne ; “ diivan ” - suurt hulka üheskoos viibivaid mõttetarku , vanemate nõukogu või siis suurt hulka mõtteteri , luulekogumikku . </s> </p>
<p> <s> Veel üks Pärsia päritolu sõna “ kala ” tähendab sarvloomi . </s> <s> Vastavalt “ kala ” + “ van ” = “ kalavan ” kirjeldab suurt hulka ühte koondatud sarvloomi , karja . </s> </p>
<p> <s> <hi rend="rasvane"> Kalev oli karjane </hi> </s> </p>
<p> <s> Muistse Tallinna nimetus al-Idrisi geograafilises töös on õige lugeda kui “ Qalawany ” , mis tähendab “ karjade linn ” , “ koht , kus hoitakse karja või mille kaudu karju teisale aetakse ” . </s> </p>
<p> <s> Esitatud tõlgendus saab toetust ka Kreeka loomakasvatuse oskussõnavarast , milles võib kergesti idamaist hõngu tunda : “ kaliba ” , “ kaliva ” , “ kalivia ” tähenduses “ karjase onn ” , “ loomade aedik ” . </s> </p>
<p> <s> “ Kaliva ” on seoses ka ingeri sõnaga “ lääva ” - laut , slaavi “ hlev ” - laut , ning tuntud mehenimega “ Kalev ” , mille mõisteline tähendus on “ karjane , loomakasvataja ” . </s> </p>
<p> <s> <hi rend="rasvane"> Ilmari Lahti , harrastusetümoloog </hi> </s> </p></div3>
          <div3 type="artikkel"><head> Eesti keele õpe suveperedes </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Mitte-eestlastest lastel puudub enamasti tutvuskond , kellega suhelda eesti keeles . </s> <s> Seega vajavad nad keele harjutamiseks vastavat keelekeskkonda . </s> </p>
<p> <s> Siiani on kõige efektiivsem olnud pereõpe . </s> <s> Umbes 10% eesti peredes olnud lastest on läinud edasi õppima eesti kooli ja seni seal edukalt hakkama saanud . </s> </p>
<p> <s> On isegi selliseid lapsi , kes on lõpetanud eesti gümnaasiumi kuldmedaliga . </s> <s> Seni on noorim eesti peres keelt õppinu olnud kolme- ja vanim 54aastane . </s> </p>
<p> <s> Tiina Peenoja Koolitus on kümme aastat saatnud vene rahvusest lapsi keelepraktikale eesti peredesse . </s> </p>
<p> <s> Keelepraktikal on ühes peres korraga üks venekeelne laps . </s> <s> Paljud pered Pärnu- , Viljandi- ja Saaremaalt ning mujalt Eestist on suvise keeleõppega tegelnud juba mitmeid aastaid . </s> </p>
<p> <s> Eesti peredes olnud lapsed on lisaks keeleõppele tutvunud eestlaste tavade ja ajaloo , maaelu ning kohalike vaatamisväärsustega . </s> </p>
<p> <s> Tavaline pereõppe pikkus on neli nädalat , vastavalt soovile ja vajadusele võib see olla ka lühem või pikem . </s> </p>
<p> <s> Nõuded eesti perele , kes sooviks oma perre võtta mitte-eestlasest last : peres ei tohi olla alkoholiprobleeme , elamine peab olema puhas ja korras , peres peab olema laps . </s> <s> Vene laste ülalpidamiskulud kompenseeritakse . </s> </p>
<p> <s> Info saamiseks ja registreerimiseks helistada telefonil 657 2386 või 501 4612. </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> Jazzkaar on lahe ! </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Kevadel meelteerutumise aegu , kui iga muusikasõbra hinges kraabib vitamiinipuudus , jagatakse laiali vaktsiin nimega Jazzkaar , mida võimalik tarbida täiesti legaalselt . </s> <s> Ja seekord erakordselt magus . </s> </p>
<p> <s> Suurepärane ! </s> </p>
<p> <s> Kes on need abivajajad muusikasõltlased ? </s> <s> Kas pelgalt ajaloohuvilised , keda on hakanud huvitama Ameerikast New Orleansist pärit rütmi , meloodia ja muu seesuguse stiiliarendused ? </s> <s> Usun , et mitte . </s> </p>
<p> <s> Või äkki meeletud ja ennasthävitavad interpreedid ning äärmuslikult meelestatud fanaatilised muusikat armastavad inimgrupid ? </s> <s> Arvan , et samuti mitte . </s> </p>
<p> <s> Võimalik , et tegu on lihtsate inimestega , keda erutab XX sajandist alguse saanud elutempo kiirenemine , tehnilised ja poliitilised kataklüsmid ning kes on harjunud ümbritsema ennast ettearvamatusega . </s> </p>
<p> <s> Üks tuttav ütles kunagi , et maailm on hulluks läinud , mille peale ta paigutati kõrge aiaga ümbritsetud asutusse . </s> </p>
<p> <s> Aga jazzil läheb hästi . </s> <s> Säilitades tendentsi olla jätkuvalt legaliseeritud , võimaldab see muusika koonduda inimestel , keda huvitavad inimvõimed , kultuurid , mõttemaailmad ning fantaasiad . </s> </p>
<p> <s> See , kas tegu on abstraktse või kuskilt pärit algega , ei oma enam tähtsust . </s> <s> Tegu on improvisatsiooniga - edasiarendusega . </s> </p>
<p> <s> Järjekordne Jazzkaar on siis alanud . </s> <s> Algas vaikselt , pühalikult , tahtmisega sisse õnnistada järgnema hakkavaid sündmusi . </s> </p>
<p> <s> Niguliste kirikus , kus tseremooniale oli kogunenud suur hulk patuseid , jagas andestust Eesti vaieldamatult kõige lennukam nais-jazzjutlustaja - laulja Hedvig Hanson koos kitarrist Andre Maakeri ja trompetist Nikita Gruševiga . </s> </p>
<p> <s> Jutlus “ Nii õrn on öö ” andis teada , et lauljanna on maha saanud samanimelise plaadiga . </s> </p>
<p> <s> Huvitava efekti andis kirikus ringi liikuv trompet , mis tekitas ruumilist muljet ja looduslikke assotsiatsioone . </s> </p>
<p> <s> Leevenduseks enne nädalalõpu torme pakkus Jazzkaar eelkõige omamaiseid jazzikujusid . </s> <s> Üks oodatumaid oli Raul Sööt oma ansambliga The Basic Concept . </s> </p>
<p> <s> Sööt hakkab kosuma . </s> <s> Kunagised traditsioonilised rahvamuusikalised mõtted hakkavad asenduma küpsemate ja iseteadlikumate väljaütlemis-tega . </s> </p>
<p> <s> Kunstihoones toimunud kontserdil oli ansambel palunud külaliseks soomlase Jarkko Hakala . </s> <s> Soomlase flüügelhorn ja eestlase saksofoni sahisev subtoon tõotavad selgust seni ennast maride ja udmurtidega sidunud ning hiljem enese päritolus kahtlevatele eestlastele . </s> </p>
<p> <s> Meeldiva naudingu pakkus esmaspäeva õhtu . </s> </p>
<p> <s> Kompleksivabadus , mis Raul Vaiglal puudu jäi , sai hilisemal Marc Ducret' kontserdil kuhjaga tasutud . </s> <s> Traditsiooniline trio koosseisus kitarr , kontrabass ja trumm pakkus kõike muud kui tavapärast muusikat . </s> <s> Hullunud meditatsioonid vaheldusid uinutavate poognatõmmetega taldrikutel , rokilikud vahemängud sukavardaid meenutavate pulgakeste kontrabassi keelte vahele panemisega ja nii edasi . </s> </p>
<p> <s> Jazzkaar kestab . </s> </p>
<p> <s> <hi rend="rasvane"> Indrek Mikk Valdek Alber </hi> </s> </p></div3>
          <div3 type="artikkel"><head> Kahe Tiidu olümpiad </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Vaapo Vaher </hi> </s> </p>
<p> <s> Spordiloolased Tiit Lääne ja Tiit Kuningas on mastaapsed mehed . </s> <s> Mitmes mõttes . </s> </p>
<p> <s> Ühest küljest muidugi nende vaba ja erudiitne liikumine sportlikus ajas ning ruumis , teisalt aga meeste julge haardelisus ja fundamentaalsus oma ideede teostamisel . </s> </p>
<p> <s> Ka praegu pean ma Lääne kirjutatud ja mõne aasta eest mõjuvalt avaldatud “ Välis-Eesti spordielu ” väikeseks spordikirjanduslikuks kangelasteoks . </s> </p>
<p> <s> <hi rend="rasvane"> Pühendunud tegijad </hi> </s> </p>
<p> <s> Kes veel kui mitte Tiit Lääne oleks selle ulgueestlaste spordiajaloo kirja pannud ? </s> <s> Kes oleks korjanud iga iva , iga koltunud foto ja ajalehesõnumikese , iga meenutuskillu aktsenti takerduva väliseestlasest äti huulilt ? </s> <s> Et seejärel eraldada nostalgia tegelikkusest ja kogu see hajus ning habras materjal organiseerida süsteemseks spordilooks ? </s> </p>
<p> <s> Tean Tiit Lääne visa andumust , pidin juba ütlema - fanatismi , kuid fanaatikuks ma teda ei pea . </s> <s> Ta ei ole põlevasilmne pimesi atakeeriv tüüp , vaid rahu- ja kindlameelne , püsiv ja pühendunud tegija , ehtsalt eestlaslik figuur , peidetud romantiku ja rassiva realisti segu , justkui elav mälestus rahvuslikust maa soolast . </s> </p>
<p> <s> Lääne adub küll , et valitsused vahetuvad , maailm ja moraal on tundmatuseni muutumas , kuid tõik , et Arnold Viiding tuli 1934. a Euroopa meistriks , on igijääv . </s> </p>
<p> <s> Teise Tiidu , selle Kuninga-nimelise kohta tihkan vähem isiklikku kuulutada , kuid temagi puhul on tegemist tõelise teadjamehega . </s> </p>
<p> <s> Küllap on ta meie erksamaid olümpiaajaloo tundjaid . </s> <s> Nii üksi kui kaasautorina on ta juba olnud mitme olümpiaraamatu autor . </s> </p>
<p> <s> Nüüd võtsid kaks Tiitu ette võimsa ja värvika ühistöö , üritades kokku panna viieköitelist “ Olümpiamängude ajalugu ” . </s> </p>
<p> <s> Ja esimene albumi formaadis , fotodest tulvil , polügraafiliselt ja kujunduslikult pilkupüüdev raamatulahmakas ( ka kujundajaks oma eriala korüfee - Jaan Tammsaar ) on juba jupp aega müügil . </s> <s> Sarja alustav kaantevahe hõlmab suveolümpiaid , mis jäävad ajavahesse 1896-1916. </s> </p>
<p> <s> Mida kosta ? </s> <s> Selge see , et Tiidud asja kohta suisa originaalset välja ei hau , esitatu rajaneb kasutatud väliskeelsel kirjandusel , mida meie poisid on läbi jahvatanud mehe moodi . </s> </p>
<p> <s> Seega on ühelt poolt tegu varjamatu kompilatsiooniga . </s> <s> Teisalt aga avaldatakse olümpismi kohta laias maailmas ju üsna vastukäivate arusaamadega uurimusi . </s> </p>
<p> <s> Tiidud on pidanud valima oma rakursi , tegema vahet eri tendentside , kuulduste ja mäletamiste vahel . </s> <s> Muidugi , puhtalt Eesti mündi lisavad raamatule meie endi sportlaste pürgimused olümpiamängudel . </s> </p>
<p> <s> <hi rend="rasvane"> Grimassid ja grotesk </hi> </s> </p>
<p> <s> Ühest küljest on kaks Tiitu pakkunud selgelt teatmeteose , sest faktoloogia ja statistika on ammendavalt ja kindla süsteemiga paigas . </s> </p>
<p> <s> Teisalt loed aga raamatut kui sugestiivset seikluskirjandust , sest hoogsad võistluskirjeldused , paradoksid , veidrused , hämmastavad juhtumused , eri traditsioonide põkkumised , poliitilised rivaliteedid jms on antud lausa belletristilise energeetika ja värvikusega . </s> </p>
<p> <s> Tiidud ei ole mingi kindla ideoloogilise joone jäigad jälgijad , ülistajad ega kirujad , vaid kirjeldajad , vahendajad , osutajad . </s> <s> Ent raamatut lugedes hakkad mõtisklema selle üle , milliseks olid moodsad olümpiamängud õilsalt kavandatud ja milliseks need on nüüdseks kujunenud . </s> <s> Alates detailidest ja lõpetades ideeliste väärtustega . </s> </p>
<p> <s> Näiteks on mängude avatseremoonial ette nähtud “ võistlejate sissemarss ” . </s> <s> Kunagi marss tõepoolest ka toimus , nüüdseks on see asendunud loiu , rõhutatult lohaka lonkimisega , sportlikust sisenemisest on saanud nätsutavate suude ja kehalise lodevuse demonstratsioon . </s> </p>
<p> <s> Enesestmõistetava jõhkrusega on nüüdseks jalge alla tallatud olümpismi üks põhieesmärke - hoida sport ja raha printsipiaalselt lahus . </s> </p>
<p> <s> Pierre de Coubertin paneks endale silmapilkselt paela kaela , kui kuuleks näiteks , kuis Eesti olümpiale pürgijad rahva kasinast rahakotist endale juba ette häbitult raha nõuavad . </s> <s> Ja ikka on neile vähe , ikka ei hinnata neid nii kõrgelt , kui nad ise seda teevad . </s> </p>
<p> <s> Raamatust käib läbi Arnold Greeni nimi . </s> <s> Köite lõpul on härrale antud otsesõna , kus ta paatosega kõneleb “ olümpiamängudest minu elus ” ja uhkeldab autasudega . </s> </p>
<p> <s> Kuidas see võimalik oli , küsisin iseendalt , et meie taasiseseisvumise hakul ja EOK elustamise päevil tõusis olümpiakomitee etteotsa mees , kes ju moraalselt süüdi meie rahvusliku olümpialiikumise vägivaldses katkemises , eelmiste EOK juhtide hukkumises jne. </s> </p>
<p> <s> Mees , kelle nime peaksime hääldama häbivärinaga hääles , seisab nüüd ühises rivis dr Friedrich Akeli ja kindral Laidoneriga , EOK eelmiste juhtidega . </s> <s> Selleski väljenduvad ilmselt olümpismi grimassid ja grotesk . </s> </p>
<p> <s> <hi rend="rasvane"> Töö jätkub </hi> </s> </p>
<p> <s> Nii et ehkki Tiit Lääne ja Tiit Kuninga raamat on karske ning vihata spordilugu , sigitab ta mõttearenguid . </s> <s> Tekst on raamatus üldiselt plastiline ja köitev , üksnes üksikute keelekonaruste ja lausekohmakustega , näiteks : “ Säärane autonoomia tagas Soomele täieliku sisemise autonoomia ” jms. </s> </p>
<p> <s> “ Olümpiamängude ajalugu ” on väärikas raamatutegu , soovin mõlemale Tiidule jonni , lõpuni pole jäänud palju : ainult neli kaalukat köidet veel . </s> </p></div3>
          <div3 type="artikkel"><head> Maalehe Raamatu kroonika </head>
<p> <s> <hi rend="kaldkiri"> 21.04.2004 </hi> <hi rend="rasvane"> 1994 </hi> </s> </p>
<p> <s> 5. dets 1993 läks müüki Maalehe esimene kalender <hi rend="rasvane"> “ Köögikalender 1994 ” </hi> . </s> </p>
<p> <s> Ilmus esimene raamat , <hi rend="rasvane"> Kaljo Mandre “ Koduapteek ” </hi> . </s> </p>
<p> <s> Maaleht alustas postkaardiäri - müügile jõudsid <hi rend="rasvane"> Jaan Tammsaare </hi> õunad ja pääsukesed . </s> </p>
<p> <s> <hi rend="rasvane"> 1995 </hi> </s> </p>
<p> <s> Jaanuaris ilmus esimest korda <hi rend="rasvane"> “ Aiapidaja aastaraamat ” </hi> , mida kor-dustrükiga kokku müüdi ligi 17 000 eksemplari . </s> </p>
<p> <s> Ilmus neli trükki “ Koduapteeki ” , kokku üle 30 000 eksemplari . </s> </p>
<p> <s> Ilmutati “ Kevade ” kalender , mida toetas Eesti Ühispank . </s> <s> Kalendri tulu läks Arno Tali Sihtkapitalile . </s> </p>
<p> <s> Ilmusid esimesed raamatud “ Targu Talita Raamatukogu ” sarjast : </s> </p>
<p> <s> <hi rend="rasvane"> Virve Roosti “ Toalilled ” </hi> ( tiraaž 20 000 ) ja ajalehematerjalidest kokku pandud “ 1001 tööd ” . </s> </p>
<p> <s> Ilmusid Linda Petti “ Koduköök ” ja “ Supipiibel ” . </s> </p>
<p> <s> Ilmus kaks trükki <hi rend="rasvane"> Aili Paju “ Aed ja mets kui apteek ” </hi> . </s> </p>
<p> <s> Ilmus põnev kogumik “ Uude aastatuhandesse ” . </s> </p>
<p> <s> Tiiu Väinsaare tõlkes ilmus Ulla Lehtoneni “ Taimetoidud ” , raamat , mille tiraaži lõpul tõsteti hind kahekordseks . </s> </p>
<p> <s> Ilmus esimene <hi rend="rasvane"> Maalehe lasteraamat </hi> : “ Elustunud paber 1. </s> <s> Laura , Martini ja Katariina kodu ” . </s> <s> Teksti kirjutas Riina Tammsaar . </s> <s> Raamat on praegu jälle populaarseks muutunud , tuleb vist lapsevanemate ja käsitööõpetajate survel uuesti trükkida . </s> </p>
<p> <s> Novembris ilmus <hi rend="rasvane"> “ Pisike piparkoogiraamat ” </hi> , mida kahe kuuga müüdi üle 6500 eksemplari . </s> </p>
<p> <s> <hi rend="rasvane"> 1996 </hi> </s> </p>
<p> <s> Päevapoliitika mõjutusel ilmus kaks Jaan Leetsari raamatut : “ Põllumajanduse arendamisest Eestis ” ja “ Ühistud ” . </s> </p>
<p> <s> Ilmus Leopold Meensalu ja Gundo Roosve koostatud “ Ananass või artišokk ” . </s> </p>
<p> <s> Esimest korda ilmus <hi rend="rasvane"> “ Thunide külvikalender ” </hi> aastaks 1996. </s> </p>
<p> <s> <hi rend="rasvane"> 1997 </hi> </s> </p>
<p> <s> Kokku ilmus 18 raamatut ja kolm kalendrit , nende hulgas esmakordselt <hi rend="rasvane"> “ Tervisekalender ” </hi> . </s> </p>
<p> <s> Guido Ilves ilmutas menuraamatu “ Katastroofid , mis vapustasid maailma ” . </s> </p>
<p> <s> Ilmus esimene raamat <hi rend="rasvane"> Toivo Niibergilt - “ Hapendamine ” </hi> . </s> </p>
<p> <s> Ilmus Aili Paju uus menuk “ Loodusravi ” . </s> </p>
<p> <s> Ilmus Merle Karusoo koostatud “ Eesti elulood ” . </s> </p>
<p> <s> Esimene raamat <hi rend="rasvane"> Tiiu Väinsaarelt - “ Ürte oma aiast ” </hi> . </s> </p>
<p> <s> Ilmus <hi rend="rasvane"> Ene-Maris ja Tarmo Tali “ Suur jõuluraamat ” </hi> , mis 1999. aastal pälvis laste antud kõrgeima autasu - Nukitsamehe auhinna nii teksti kui ka piltide eest . </s> </p>
<p> <s> <hi rend="rasvane"> 1998 </hi> </s> </p>
<p> <s> Kokku ilmus 28 raamatut ja kolm kalendrit . </s> </p>
<p> <s> Ilmus neljas trükk “ Katastroofe ” , selle kõrvale tuli “ Sündmused , mis vapustasid maailma ” . </s> </p>
<p> <s> Ilmus Ülo Mallese “ Õlleraamat ” . </s> </p>
<p> <s> Esmakordselt ilmus kooliteatmik “ Kuhu minna õppima ” . </s> </p>
<p> <s> Ilmus A. Itskoki sõnamänguraamat “ Algus on otsas ” . </s> </p>
<p> <s> Ilmus <hi rend="rasvane"> esimene ostetud litsentsiga raamat </hi> - Dr Wilfried Weustenfeldi “ Puud ja põõsad . </s> <s> Müüdid . </s> <s> Kultus . </s> <s> Ravijõud ” , tõlkija Virve Roost . </s> </p>
<p> <s> Ilmusid <hi rend="rasvane"> esimesed raamatud </hi> kodumaisest reisisarjast <hi rend="rasvane"> “ Enne Pariisi käi Nuustakul ” </hi> : “ Aegna ” ja “ Tõrva , Helve , Hummuli ” . </s> </p>
<p> <s> Algas tihedam koostöö <hi rend="rasvane"> Anne Kersna ja Sirje Rekkoriga </hi> - ilmus “ Poole tunni toidud ” . </s> </p>
<p> <s> <hi rend="rasvane"> 1999 </hi> </s> </p>
<p> <s> Kokku ilmus 33 raamatut ja 4 kalendrit . </s> </p>
<p> <s> Ilmuma hakkas <hi rend="rasvane"> sari “ Aias ja köögis ” </hi> , esimesed olid “ Õun ... ” , “ Ploom ... ” ja “ Ebaküdoonia ... ” . </s> </p>
<p> <s> Ilmus <hi rend="rasvane"> esimene koostrükiraamat inglastega </hi> ( raamatu neljavärvitrükis tiraaž trükitakse valmis ja lisatakse viienda värvina ükskõik-mis-keelne tekst ) , Mati Soomre tõlgitud “ Muki ” . </s> </p>
<p> <s> <hi rend="rasvane"> 2000 </hi> </s> </p>
<p> <s> Kokku ilmus 25 raamatut ja 7 kalendrit . </s> </p>
<p> <s> Ilmusid esimesed Maalehe Raamatu spordiraamatud : Tiit Lääne ja Sulev Olli “ Keskmaajooks ” ning Tiit Lääne “ Välis-Eesti spordielu ” . </s> </p>
<p> <s> Ilmus kirjastuse esimene ilukirjanduslik raamat - Nasta Pino “ Vaikne on ” , tunnustus Vilde preemia näol . </s> </p>
<p> <s> Esimene tõlgitud aiandusraamat “ Kuidas kujundada väikeaeda ” müüdi läbi nagu soe sai . </s> </p>
<p> <s> <hi rend="rasvane"> 2001 </hi> </s> </p>
<p> <s> Kokku ilmus 44 raamatut ja 7 kalendrit . </s> </p>
<p> <s> Ilmus sari <hi rend="rasvane"> “ Üks vana raamat ” </hi> , nende hulgas Kreutzwaldi “ Kodutohter ” ja nn muinasjuturaamat “ Kuidas põllumees rikkaks saab ” . </s> </p>
<p> <s> Ilmus <hi rend="rasvane"> Ene-Maris ja Tarmo Tali “ Tähtraamat . </hi> </s> <s> <hi rend="rasvane"> Aastaring Maarjamaal ” </hi> . </s> <s> Raamat tutvustab uue aja lastele meie traditsioone , kombeid ja tähtpäevi , jäädvustab olulist meie kultuuriloos . </s> <s> Raamatu väljaandmist toetasid mitmed vallad , raamat nimetati 2001. aasta 5 kaunima lasteraamatu hulka . </s> </p>
<p> <s> <hi rend="rasvane"> 2002 </hi> </s> </p>
<p> <s> Kokku ilmus 31 raamatut ja 7 kalendrit ( teiste hulgas “ 12 kaunist mõisa ” ja “ Loomalastekalender ” ) . </s> </p>
<p> <s> 1. oktoobril ilmus Maalehe 15. sün-nipäevaks <hi rend="rasvane"> Jüri Tuuliku </hi> esimene kogumik taasiseseisvunud Eestis - “ Üksik lind mere kohal ” . </s> </p>
<p> <s> <hi rend="rasvane"> Sarja “ Praktiline käsiraamat aiapidajale ” </hi> esimesena ilmus Mall Värva “ Ravimtaimed aeda ” . </s> </p>
<p> <s> Enneolematult suure ja magusa viinamarjasaagiga ilmus <hi rend="rasvane"> Jaan Kivistiku </hi> eestimaine veiniraamat <hi rend="rasvane"> “ Viinamari aias ja köögis ” </hi> . </s> </p>
<p> <s> <hi rend="rasvane"> 2003 </hi> </s> </p>
<p> <s> Kokku ilmus 37 raamatut ja 6 kalendrit . </s> </p>
<p> <s> Ilmus Mati Soomre koostatud sari “ Kes/mis ... kuus on sündinud ” . </s> </p>
<p> <s> Virve Roosti juubeliks ilmus aastatepikkuse töö vili “ Orhideed - taimeriigi juveelid ” . </s> </p>
<p> <s> Ilmus <hi rend="rasvane"> Tiit Lääne ja Tiit Kuninga “ Olümpiamängude ajalugu ” I osa </hi> . </s> </p>
<p> <s> <hi rend="rasvane"> 2004 </hi> </s> </p>
<p> <s> Ilmus “ Eesti rahvusköök ” . </s> </p>
<p> <s> Ilmus Thea Normeti “ Mürgiseid taimi meie ümber ” . </s> </p>
<p> <s> Ilmub Aili Paju “ Ravimid roheluses ” . </s> </p>
<p> <s> Ilmub Ain Raitviiru “ Väike seenemeelespea ” . </s> </p>
<p> <s> Ilmub Ülle ja Urmas Grišakovi “ Aiakunst Eestis . </s> <s> Väliseluruumi kujundamine ” . </s> </p>
<p> <s> Ja loodetavasti palju muud tarvilikku . </s> </p></div3>
          <div3 type="artikkel"><head> Virve Roost : Jaan Tammsaar töötab põhjalikult </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Enne kui Jaan Tammsaar minu raamatut “ Orhideed - taimeriigi juveelid ” kujundama hakkas , ma teda ei tundnud . </s> <s> Nüüd võin kinni-tada , et koostöö oli meeldiv ja raamat sai väga ilus . </s> </p>
<p> <s> Kuna tekst tundus mulle üpris lühike , pidasin silmas ka väikest raamatut . </s> <s> Tammsaar aga tegi sellest suure . </s> </p>
<p> <s> Ta mõtles kujunduse üle väga põhjalikult - tema kodus olid korraga töös kaks arvutit ja kunstnik tõmbas suits suitsu järel - ning huvitus väga ka minu soovidest . </s> </p>
<p> <s> Väga meeldis mulle Jaani idee näidata orhideesid - taimeriigi juveele - nagu pärisjuveelegi tumedal taustal . </s> <s> See lahendus annab raamatule palju juurde . </s> </p>
<p> <s> Vaatamata oma andele ja saavutustele , on Tammsaar isiksusena liiga tagasihoidlik , märkides omaenda nime asemel raamatu kujundajaks OÜ Piktograaf . </s> </p>
<p> <s> Palusin , et ta minu raamatu puhul oma nime kirjutaks ja ta tuligi mu soovile vastu . </s> <s> Ta täitis ka mu soovi , et ta raamatu esitlusele tuleks . </s> </p>
<p> <s> Tammsaar on ju mu raamatu kaasautor , inimene , kelleta seda raamatut sisuliselt poleks sündinud . </s> </p></div3>
        </div2>
        <div2 type="rubriik">
          <head> Naeris </head>
          <div3 type="artikkel"><head> Karsklane on masohhistlik joodik </head>
<p> <s> <hi rend="kaldkiri"> 21.04.2004 </hi> <hi rend="rasvane"> Eksamikirjand teemal Suur kass nõuab palju hiiri </hi> </s> </p>
<p> <s> <hi rend="kaldkiri"> elus nõnda libedalt ju kellelgi ei lähe et on kõike ainult palju ainult halba vähe paljud asjad eemalt näivad et on käega katsu lähed näppima siis äigab elu sulle matsu kõnnid ringi tühi magu leiad pulgakommi see ei ole sinu jagu teatab kuri mammi kuid kas seisab mammi süü ees et ta kommirisu keelas ära sul - tead süües kasvab ikka isu võid ju kinni pista terve koletise Loch Ness kui saab otsa mõistus terve muutud liiga ahneks mida rohkem sööd sa seda suuremaks sa paisud juba ohust andmas teada kõhutuule haisud keset söömahetkeid hardaid muutud nõnda paksuks et ei näegi oma varbaid ainult põrand naksuks kuid sa teatad kurval ohkel et su kõht on tühi tahaks aina rohkem rohkem hullukssöömispühi kõhtujäänud toit teeb aga järgmisele ruumi nõnda sinna mahutada võid maailmaruumi selle tasemeni jõuad kus pole mingit piiri suurenev kass ikka nõuab järjest rohkem hiiri </hi> <hi rend="rasvane"> Contra </hi> </s> </p>
<p> <s> <hi rend="rasvane"> Kiri Euroopast </hi> </s> </p>
<p> <s> <hi rend="rasvane"> Anton Vilde , kirjasaatja </hi> </s> </p>
<p> <s> Hällõu ! </s> <s> Hällõu ! </s> </p>
<p> <s> Tervitus Iirimaalt Galway linna Mustakivi hotellist . </s> <s> Ka Oscar ja Eduard saadavad terviseid . </s> </p>
<p> <s> Esimesel ülestõusmispühal juhtus siis see , mis juba ammu juhtuma pidi - Eestist saadeti Iirimaa poole teele Vilde-Wilde kaksikkuju . </s> </p>
<p> <s> Kaksikkuju tegi pika reisi Iirimaale läbi Rootsi , Taani , Saksamaa , Belgia ja Inglismaa . </s> </p>
<p> <s> Tunnistan ausalt , et ma olen ise ka tegelikult sellega natuke seotud , et meie Eduard Vilde ja iirlaste Oscar Wilde Iirimaale saadeti . </s> <s> Sõpru ja kaasvõitlejaid peab ju ikka aitama ja paremale elule sokutama ! </s> </p>
<p> <s> Jah , eks ole minultki küsitud , miks vanamehed , liiati nii kõrges eas , välismaale saadeti . </s> <s> Ega mitte ometi asumisele ? </s> <s> Ei , asumisest pole juttugi olnud . </s> <s> Kuidas saab üldse sellisele mõttele tulla ? </s> </p>
<p> <s> Ma püüan seda hästi delikaatselt öelda . </s> <s> On ju eestlaste kuldsed töökäed üle ilma tuntud , on ju Eestis vähe tööd , mille eest saab head palka . </s> <s> Mis on kirjaniku palk tänapäeva Eestis ? </s> <s> Isegi prostituut teenib rohkem kui Kender või Rakke oma raamatuga ! </s> <s> Vanameister Vildest rääkimata . </s> </p>
<p> <s> Aga seal Iirimaal on meie töökätest väga suur puudus ja nii otsustaski Vilde Iirimaale tööle minna . </s> <s> Igaks juhuks võttis ta kaasa Wilde , kes oli parajasti Eestis lõbureisil - küllap saab nii lihtsamini üle piiri ning Iiri piirivalvur ei küsi siivutuid küsimusi ega saada Eesti meest piirilt tagasi , kui Wilde kõrval on . </s> </p>
<p> <s> Millega Vilde Iirimaal tegelema hakkab , pole veel täpselt teada . </s> <s> Tõenäoliselt hakkab ta kalkuneid kitkuma või Iiri pubis sigarette müüma . </s> <s> Wilde hakkab aga oma kodumaalt Eestisse euroraha pumpama . </s> </p>
<p> <s> Me kõik loodame , et kirjanikuhärra Vilde saab Iirimaal normaalse töökoha ning teenib normaalselt pappi . </s> <s> Mina kui kaasvõitleja loodan , et ta leiab tööd rügades endas uut jõudu ning pühendab end õhtuti ja öösiti loometööle . </s> </p>
<p> <s> Tänaseks aitab . </s> <s> Pean veel jõudma poes ära käia ning kaksikkujule taas laua katma . </s> <s> Enne kui nad laupäeval ametipostile asuvad , peatuvad nad ajutiselt minu juures . </s> </p>
<p> <s> Debelaki uudised </s> </p>
<p> <s> Eesti Kurjategijate Liit teatab , et ühineb kampaaniaga “ Televiisorivaba nädal ” . </s> <s> Nädala lõpuks peaks televiisorivaba olema terve Eesti . </s> <s> Järgneb arvuti- ja seejärel autovaba nädal . </s> </p>
<p> <s> Tuhanded Eesti poliitikud kogunesid pensionäride maja ette meeleavaldusele , nõudes arusaamist , kui raske ja vastutusrikas on poliitiku töö . </s> <s> Meeleavaldajad kandsid loosungeid , nagu “ Jätke Partsi kass rahule ! ” ja “ Poliitiku renomee - kas kanapee ? ” </s> <s> Paljud poliitikud olid kohalesõiduks kulutanud oma viimased säästud . </s> <s> Meeleavalduse lõpetas parlamendi segakoor . </s> </p>
<p> <s> Haridusministeeriumi uue kava järgi viiakse õpilane edasi järgmise klassi , kui tema koondhinne on viis . </s> <s> Näiteks on tal vaja kaks ainet õppida kindlalt kahele ja ühes saavutada kas või hinne üks . </s> </p>
<p> <s> <hi rend="rasvane"> Amet ei riku </hi> </s> </p>
<p> <s> - Lendur pesi musta kasti . - Kaevur vajus häbi pärast maa alla . - Sibi sõitis oma auto hunnikusse . - Piloot pikeeris kapsataimi . </s> <s> <hi rend="rasvane"> Andres Ülviste </hi> </s> </p>
<p> <s> <hi rend="rasvane"> Vastus võlgu </hi> </s> </p>
<p> <s> - Milline sõiduvahend kasutab sakumme ? - Millises puukoolis õppis Buratino ? - Miks saab inimene külmetades palaviku aga mitte külmiku ? - Kus asuvad kõrioreli pedaalid ? </s> <s> <hi rend="rasvane"> Jüri Paet </hi> </s> </p>
<p> <s> <hi rend="rasvane"> Lemming hakkas põllumeheks </hi> </s> </p>
<p> <s> Tõsi ta on , et pronksiäri tõi Lemmingule rikkuse majja . </s> <s> Aga tüütu oli see võõraste maade vahet sõelumine , põvvati pihta ! </s> </p>
<p> <s> Nutikas mees ikka too Lemming . </s> <s> Selle asemel , et endistviisi aega komandeeringutel surnuks lüüa , hakkas ta kodusoode maagist rauda sulatama . </s> </p>
<p> <s> Kuuldused nutikast Lemmingust jõudsid isegi Rooma välja . </s> <s> Sääl hakati asja vastu huvi tundma , nii saadetigi too keerulise nimega kirjamees Publius Cornelius Tacitus asja uurima . </s> </p>
<p> <s> Aga too vaene roomlane eksis põhjamaa metsades ära ja hüüdis paanikas : “ Ae eesti ! </s> <s> Ae , eesti ! ” </s> <s> Tolle pärast hakatigi kohalikku rahvast aestideks kutsuma . </s> </p>
<p> <s> Vanajumal oli siiski nii armuline , et Tacitus lõpuks Tindimurru kandis Lemminguga kokku sai . </s> <s> No mõistagi võeti kauge külaline pärast tulist ekslemist eestlaste kombe kohaselt kõrtsis vastu ja anti talle kõvasti keelekastet . </s> <s> Aga , põvvati pihta , pole vist üllatus , et nii nagu turistid ikka , sattus ka Tacitus eesti naistest ja õllest tsüklisse . </s> </p>
<p> <s> Nii tuli Lemmingul too vaene mees igal õhtul jalgupidi koju tirida . </s> <s> Nagu koolnu lohises too mööda maad järel , nii et vagu taga . </s> </p>
<p> <s> Eks noid õhtuid ikka hulga sai . </s> <s> Ja karjamaast sai üleküntud uudismaa . </s> <s> Seda pilti ühel hommikul Lemming nägigi , kui hüüdis : “ Põvvati pihta , nüüd hakkan põllumeheks ! ” </s> </p>
<p> <s> <hi rend="rasvane"> Sõnasepp </hi> </s> </p>
<p> <s> <hi rend="rasvane"> Päevaraamat </hi> </s> </p>
<p> <s> <hi rend="rasvane"> Inna Aeg </hi> </s> </p>
<p> <s> 15. aprill </s> </p>
<p> <s> Täna parandasime hingehaavu ja arme eilsest pensionäride ülestõusust Toompeal . </s> <s> Peaaegu terve kuu pension läks linnasõidu peale ära . </s> </p>
<p> <s> Õhtul nägin telekast , kuidas Toompeal hulludel päevadel käinud pensionärid ning madalapalgalised ametnikud ründasid esimestena vastavatud Viru keskust . </s> <s> Oh häda ja viletsus , mida mu silmad kõik nägema peavad . </s> </p>
<p> <s> 16. </s> </p>
<p> <s> Hullud päevad jätkusid eurovalimiste nimekirjade üleandmisel . </s> <s> Keskid ja sotsid läksid valimiskomisjoni ukse taga kaklema . </s> </p>
<p> <s> Õhtul varbavanni tehes vaevasid mind eksistentsiaalsed küsimused . </s> <s> Miks polnud rusikaid näitamas Res Publica ja Isamaaliidu esindaja ? </s> <s> Kus oli Parts oma Miisuga ? </s> <s> Kus oli Erki Nool oma teibaga ? </s> <s> Miks nad jälle valijate lootusi petavad ? </s> </p>
<p> <s> 17. </s> </p>
<p> <s> Kuulake nüüd : kel suhkur , sool , tikud , tangained ja äädikas varutud , neil soovitan kokku osta veel pesu ( nt maika , põlvikud ) , kassette ( nt 15 Meie Meest ) ja raha ( nt rubla ) . </s> </p>
<p> <s> 18. </s> </p>
<p> <s> Muinsustervitus ! </s> <s> Tänasel muinsuskaitsekuu avalöögil hakkasin asju kokku ostma . </s> </p>
<p> <s> Kuna bussisõit läheb esimesest maist kallimaks , ostsin bussipiletid ette ära - nii saab ju euroliidus olles palju odavamalt . </s> <s> Nüüd siis tean , millal saan linna minna või millal saan küla teise otsa sõita . </s> <s> Mõelda vaid - saan näiteks 2007. aasta 15. märtsil sõita veel vana hinnaga , mul ju pilet välja ostetud 2004. aasta 19. aprillil . </s> <s> Vaat nii kavalalt tuleb elada . </s> <s> Õppige minult ja olge õnnelikud ! </s> </p>
<p> <s> 19. </s> </p>
<p> <s> Imelik , et viimase nädala jooksul pole tulnud ühtegi uudist , et riigilt on vilja varastatud . </s> <s> Mis toimub ? </s> <s> Kas tõesti on otsa saanud ? </s> </p>
<p> <s> 20. </s> </p>
<p> <s> Raadios räägiti , et Keskerakonna helgemad pead tulid välja Savisaare-vastase 27 kirjaga . </s> <s> Kaua võib , et enne 1. maid lähevad kõik pöörasteks ja paanilisteks ? </s> </p>
<p> <s> Inimesed , tulge ometi mõistusele ! </s> <s> Tegelikult on kõik see , mida te praegu kokku ostate , Euroopa Liidus tasuta ! </s> <s> Sool on seal tasuta , suhkur tasuta , tangained tasuta , tikud tasuta , äädikas tasuta ja nii edasi ja edasi . </s> </p>
<p> <s> Praegu lihtsalt lollitatakse teid , head kaasvõitlejad ja -kannatajad . </s> <s> Kuid bussipiletite ette ostmine on hoopis teine asi , see on tõesti hädavajalik . </s> </p>
<p> <s> 21. </s> </p>
<p> <s> Ma võin saladuskatte all öelda , et “ Naeris ” läheb esimesest maist tasuliseks . </s> <s> Ostke “ Naerid ” ette ära ! </s> <s> Ainult täna saab veel toimetusest poole hinnaga ! </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 21.04.2004 <bibl> <author> Mati Soomre </author> </bibl> </hi> <hi rend="rasvane"> 19 . </hi> </s> <hi rend="rasvane"> <s> IV </s> </hi> </p>
<p> <s> 1996 <hi rend="rasvane"> viskas </hi> soomlanna <hi rend="rasvane"> Sari Tirkkonen </hi> Turus <hi rend="rasvane"> kummisaabast 40.87 </hi> ja püstitas maailmarekordi . </s> <s> Meeste rekord kuulub soomlasele Teppo Luomale , kes 12. X 1996 viskas Hämeenlinnas 63.98. </s> <s> Mehed viskavad kummikut nr 43 , naised ja lapsed nr 38. </s> <s> Tänavune kummikuviske MM peetakse 17.-18. VII Pärnus . </s> </p>
<p> <s> <hi rend="rasvane"> 20. IV </hi> </s> </p>
<p> <s> 1889 sündis <hi rend="rasvane"> Adolf Hitler </hi> . </s> </p>
<p> <s> Hitleri advokaat Hans Frank ( hiljem Poola kindralkuberner ) väidab oma mälestustes , et Adolf Hitleri isa Alois oli vallaslaps . </s> <s> Hitleri vanaema Maria Anna Schicklgruber olevat töötanud Grazis juut Frankenbergeri perekonnas kokana ja jäänud rasedaks . </s> <s> 7. VI 1837 sündis talle poeg Alois . </s> <s> Frankenbergerid olevat maksnud Schicklgruberile alimente kuni poisi 14aastaseks saamiseni . </s> </p>
<p> <s> 10. V 1842 abiellus Maria Anna Schicklgruber Johann Georg Hiedleriga . </s> <s> Aloisi ristimistunnistus kinnitab , et 6. VI 1876 kuulutati Johann Georg Hiedler Aloisi isaks . </s> <s> ( Pastor kirjutas “ Hiedleri ” asemel eksikombel “ Hitler ” . ) </s> <s> Paraku oli Johann Georg selleks ajaks juba 19 aastat surnud . </s> <s> Maria Anna suri 1847 ja viis endaga kaasa saladuse , kes oli Hitleri vanaisa . </s> </p>
<p> <s> <hi rend="rasvane"> 21. IV </hi> </s> </p>
<p> <s> 1914 sündis näitleja <hi rend="rasvane"> Endel Pärn </hi> . </s> </p>
<p> <s> Oli maailmatasemel Henry Higgins Estonias 1963 lavastatud “ Minu veetlevas leedis ” ( lavastaja Volde-mar Panso , Eliza osas Linda Rummo ja Silvia Urb ) . </s> </p>
<p> <s> 1920 <hi rend="rasvane"> lõppes allkirjade kogumine </hi> taotlusele korraldada Eestis rahvahääletus <hi rend="rasvane"> keeluseaduse kehtestamise kohta </hi> . </s> <s> Ürituse organiseeris rühm Asutava Kogu liikmeid . </s> <s> Tallinnas andis rahvahääletuse poolt allkirja 112 ja Viljandis viis inimest . </s> <s> Paldiskist tuli allkirjaleht tagasi tühjalt . </s> </p>
<p> <s> <hi rend="rasvane"> 22. IV </hi> </s> </p>
<p> <s> 1724 sündis saksa filosoof <hi rend="rasvane"> Immanuel Kant </hi> . </s> </p>
<p> <s> Tõestas 1755 , et tõusulaine hõõrdumise tagajärjel aeglustub Maa pöörlemine . </s> </p>
<p> <s> Põhjanaba kohalt vaadates Maa nii pöörleb kui ka tiirleb vastupäeva . </s> <s> Väga noore Maa ööpäevad kestsid vaid umbes 10 tundi . </s> <s> Praegu kestab ( tähe ) ööpäev 23 tundi 56 minutit 4,09054 sekundit ja see pikeneb 0,0023 sekundit sajandis . </s> <s> Ööpäeva kestus muutub aasta jooksul 0,0025 sekundi ulatuses . </s> <s> Kõige pikemad ööpäevad on märtsis ja kõige lühemad augustis . </s> <s> Maa pöörlemist jälgib Rahvusvaheline Maa Pöörlemise Teenistus . </s> </p>
<p> <s> <hi rend="rasvane"> 23. IV </hi> </s> </p>
<p> <s> 1990 <hi rend="rasvane"> läbis </hi> britt <hi rend="rasvane"> Dale Lyons </hi> Londoni <hi rend="rasvane"> maratoni </hi> ( 42,195 km ) ajaga 3.47 , hoides lusikal toorest muna . </s> </p>
<p> <s> <hi rend="rasvane"> 24. IV </hi> </s> </p>
<p> <s> 1771 <hi rend="rasvane"> tabas </hi> Jaapani <hi rend="rasvane"> Ishigaki saart </hi> kõrgeim kaldalähedasest maavärinast sündinud <hi rend="rasvane"> tsunami </hi> : usutavasti oli see umbes <hi rend="rasvane"> 85 m kõrge </hi> . </s> <s> Hiidlaine oli nii tugev , et heitis 750 t raskuse korallrahnu rohkem kui 2,5 km kaugusele sisemaale . </s> </p>
<p> <s> <hi rend="rasvane"> 25. IV </hi> </s> </p>
<p> <s> 1990 <hi rend="rasvane"> viis </hi> kosmosesüstik <hi rend="rasvane"> Discovery </hi> 600 km kõrgusele <hi rend="rasvane"> orbiidile Hubble'i kosmoseteleskoobi </hi> ( HST ) . </s> <s> 2,4 m teleskoobi suunamistäpsus on 0,007 ja eraldusvõime 0,1 kaaresekundit . </s> <s> Vaatlused HSTga on mh näidanud , et galaktikate tuumades on ülimassiivseid , Päikesest miljoneid ja miljardeid kordi suurema massiga musti auke ; et planeete tiirleb ka teiste tähtede ümber ; et Jupiteril , Saturnil ning Jupiteri kuudel Iol ja Ganymedesel esineb virmalisi . </s> </p></div3>
        </div2>
        <div2 type="rubriik">
          <head> TeRa </head>
          <div3 type="artikkel"><head> “ Krambambus ” kompab fantaasialendu </head>
<p> <s> <hi rend="kaldkiri"> 21.04.2004 </hi> </s> </p>
<p> <s> Ekraanile on jõudnud uus telemäng , mille keskmes sedakorda tudengid . </s> </p>
<p> <s> See on saade , mis võiks televaatajate eelistustes oma koha leida , kuna hetkel on noortele mõeldud telemängudest ainsana elus Kanal 2 “ EMT TXTBoxing ” , mis aga veidigi rafineerituma maitsega televaataja piinlikkustundel mängib . </s> <s> “ Krambambus ” maandub seega tühjale kohale , mis on üheks edukuse eelduseks . </s> </p>
<p> <s> <hi rend="rasvane"> Kommertsi tunda </hi> </s> </p>
<p> <s> Tudengistaatusega käib ikka kaasas romantiline oreool , kuhu kuulub tormiline seltsielu , õlu , kesisevõitu ninaesine jne. </s> <s> Saate üldpilt on lahendatud siiski telemängu seisukohalt suhteliselt konservatiivselt , stuudiokujundus on rõõmsavärviliselt kollane , võistkonnad on asetatud klassikaliselt vastamisi laudade taha ja mängujuht liigub kõige selle keskel . </s> </p>
<p> <s> Sepo Seemani siiani parim saatejuhiroll jääb arvatavasti teatrimängu “ Bläkkpoks ” , kus oma ala inimesed jõudu proovisid . </s> <s> Ühel lainel olevate inimeste vahel sündis meeleolukas ajaviide . </s> </p>
<p> <s> “ Krambambuse ” puhul on algus pisut vaoshoitum . </s> <s> Eriti oli see tunda avasaates , kus Seeman jäi puiseks ja seda õiget lõbusat meeleolu päriselt ei tekkinudki . </s> </p>
<p> <s> Ka tudengitelt võiks oodata juba julgust jääda iseendaks , ometi kipuvad võistkondade liikmed kohati edvistama ja enestele totakavõitu karaktereid külge pookima . </s> </p>
<p> <s> “ Krambambus ” ei varja ka asjaolu , et eetris ollakse kommertskanalil . </s> <s> Mängijate laudadel olevad sponsorite joogipudelid , mida saatejuht “ täiesti juhuslikult ” kiitma juhtub , annab asjale ebameeldiva rahalõhna . </s> <s> Meenuvad kunagised kodumaised telesarjad ( “ V.E.R.I ” või “ Salmonid ” ) , kus sedasorti varjatult avalikul reklaamil vabalt vohada tuli lasta . </s> <s> Sponsorite reklaamiks on saatel reklaamipausid , saate sees mingite kaubamärkide kiitmine mõjub odavalt . </s> </p>
<p> <s> Et saade oleks vaadatav ega läheks kätte mälumänguks , on tudengite teadmiste kontrollile omistatud marginaalne osa , enam rõhub “ Krambambus ” noorte fantaasiale ja leidlikkusele . </s> <s> Nagu elus ikka , ei ole kõigile seda võrdselt jagatud . </s> </p>
<p> <s> Nii näiteks on võistkonnad pidanud saateks ette valmistama koduvideo vabalt valitud teemal . </s> <s> Saatemeeskond on läinud kergema vastupanu teed ja pole suutnud välja mõelda eesmärki , milleks noored kaamerat konkreetselt võiksid kasutada . </s> <s> Avasaates osalenud majandustudengite loomingulistest katsetustest kumaski läbi , et tegu on eelkõige selle eluala , mitte vaimsete ja loominguliste tudengitega . </s> <s> Nähtud klipikesed olid illustratiivsed , peitmata endas erilist originaalsust . </s> </p>
<p> <s> <hi rend="rasvane"> Koolitarkus suurt ei aita </hi> </s> </p>
<p> <s> Peale selle lubab saateformaat tudengite “ meeletut vaimumaailma ” avada läbi söögitegemise , lauluviiside parodiseerimise ja miimiliste ülesannete . </s> </p>
<p> <s> Need on proovikivid , mis tudengite akadeemilisele pagasile just suurt rõhku ei pane . </s> <s> Kõrgemale haridusele pretendeerijad ei pea seega koolist ammutatud tarkust “ Krambam-buses ” eriti ohtralt rakendama ja asi taandub rohkem noorte inimeste fantaasialennu pikkuse mõõduvõtule . </s> </p>
<p> <s> Võistkondade vahelist heitlust hindab kolmest liikmest koosnev žürii , mis aga seni nähtud saadetes on iga kord erinev olnud . </s> <s> Võrdsuse huvides võiks žürii olla alati sama , ehkki konkreetse saate puhul pole see ju ka otsustav . </s> </p>
<p> <s> Vaevalt “ Krambambusest ” telemänguna hittsaade kujuneb . </s> <s> Selleks on ta natuke liialt keskpärane , ometi võib rõõmu tunda , et tegu on kodumaise toodanguga , mille pärast silmi maha lööma ei pea . </s> </p>
<p> <s> <hi rend="rasvane"> Joonas Hellerma </hi> </s> </p></div3>
          <div3 type="artikkel"><head> Contra veerg : Sport on inimlik </head>
<p> <s> <hi rend="kaldkiri"> 21.04.2004 </hi> </s> </p>
<p> <s> “ Hoogu juurde ! ” on saade , mis õpetab lihtinimest sporti tegema nii , et pärast ei oleks valus valesti läbitud kilomeetrite pärast . </s> </p>
<p> <s> Et ikka enne treeningut peekonit ja muna ei sööks . </s> <s> Et ka jooksuks peab treenima mitte ainult jalgu , vaid kogu keha . </s> <s> Et ujudes ei tohi varvast püsti ajada . </s> </p>
<p> <s> Praktilise sporditelekooli esimeses nähtud saates ilmusid õpetussõnad ka graafilisel kujul ja kenasti kokkuvõetult , nii-öelda konspekteeritult . </s> <s> Vaid ühel korral oli asjale antud selline definitsioon , et minusugusele vähe koolis käinud isendile jäigi see kättesaamatuks . </s> </p>
<p> <s> Järgmises saates ekraanijuttu miskipärast enam polnud . </s> <s> Ja puudus ka spordiväline prominent ehk siis see , kes tuntud mingil teisel elualal , et ei oskagi kohe spordiga seostada . </s> </p>
<p> <s> Peeter Simm , kellel on rattasõiduks “ head käed ” , peaks rahvasportlust küll tublisti populariseerima . </s> <s> Selge see , et mingi inimlik pahe peab igaühel küljes olema , miks ei võiks selleks olla sport . </s> </p>
<p> <s> Mõnus on mõtelda , et näe , kuulus režissöör teeb hommikul 25 kätekõverdust , aga hoo ! - mina teen 26. </s> <s> Mõne võis küll hoopis ära hirmutada , kui Peeter rääkis , et varakevadel esimesed paar nädalat alles tuletad sõitmist meelde , ning siis on kukkumised ja matsud paratamatud . </s> <s> Peaasi on panna kätte head kindad ja pähe kiiver , et tagajärjed poleks väga valusad . </s> </p>
<p> <s> Seda illustreeris innukalt saate avakaader , kus ühelt poolt tuli hirmsa hooga ( mitmekordselt kiirendatud filmilint ) jalgrattal Peeter Simm , teisest tänavast keeras talle vastu samuti meeletult kihutav buss . </s> <s> See efektne kaader näitas ära tegeliku ohu , mis jalgratturit liikluses varitseb . </s> <s> Aga noorte hulgas vist lähebki ekstreemsus hästi peale . </s> </p>
<p> <s> Saatejuhte tahaks ka kiita . </s> <s> Rauno Pehka ja Elo Mõttus on tõeliselt armsad seda saadet läbi viima . </s> <s> Astuvad spetsialistidele juurde nagu Buratino ja Malvina ning küsivad mõnusalt lihtsaid , aga olulisi küsimusi . </s> <s> Lapsed võikski selle saate olulisim sihtgrupp olla , sest mis noorelt õpitud , see vanast peast ei unune . </s> </p></div3>
          <div3 type="artikkel"><head> “ Laulukarusselli ” võitjad selguvad 1. mail </head>
<p> <s> <hi rend="kaldkiri"> 21.04.2004 <bibl> <author> Erika Klaats </author> </bibl> </hi> </s> </p>
<p> <s> Eesti suurima laste ja noorte lauluvõistluse “ Laulukarussell ” tänavused võitjad selguvad ETV eetris 1. mail . </s> <s> Laupäeval , 24. aprillil selgub aga , kes pääseb finaali 16-18aastaste vanuserühmast . </s> </p>
<p> <s> “ Laulukarussell 2004 ” tegevprodutsent Eve Viilupi sõnul on see lauluvõistlus väljunud pelgalt telesaate rollist ja muutunud oluliseks ja oodatud muusikaelamuseks igas Eesti linnas ning maakonnas . </s> </p>
<p> <s> Alates jaanuarikuust on ETV eetris olnud eri vanuserühmade finaalvõistlused . </s> <s> Esimest korda “ Laulukarusselli ” ajaloos selgusid võitjad otsesaates . </s> </p>
<p> <s> 7-9aastaste vanuserühma finaalis osalesid žürii valikul Triinu Ots Tallinnast , Pearu Pindre Järvamaalt , Kerli Peetsalu Tallinnast , Grettel Killing Tallinnast , Martti Laas Pärnust ja Carolin Kikas Tallinnast . </s> <s> Seitsmendana pääses finaali Mariann Õmblus Viljandist , kes kolme saate kokkuvõttes kogus televaatajatelt enim hääli . </s> <s> Võitis Martti Laas . </s> </p>
<p> <s> 10-12aastaste vanuserühmas võitis ülekaalukalt Jaanika Kilgi Raplamaalt Thea Paluoja juhendamisel . </s> <s> Esitatud laul “ Olla daam ” tõi Jaanika Kilgile ka finaali televaatajate lemmiku tiitli . </s> <s> II ko-ha sai Carine Jessika Kostla Tallinnast Lii Leitmaa juhendmisel lauluga “ Kõikide laps ” ning III koha Kristiina Jalakas Viljandimaalt Siirius Sikka juhendamisel lauluga “ Big Deal ” . </s> </p>
<p> <s> Märtsikuus alustasid karussellitamist Eesti parimad 13-15aastased lauljad . </s> <s> Muusikaliselt äärmiselt põnevas ning tasemelt ühtlaselt heas võistluses osutus parimaks Karl-Jörgen Viskus Saaremaalt . </s> <s> Saare Noorte Huvikoolis Pilvi Karu juhendamisel harjutava noormehe esitatud laul “ Misty ” tõi ka finaali televaatajate lemmiku tiitli . </s> </p>
<p> <s> II koha sai Laura Põldvere Tartu-maalt Ülenurme Muusikakooli Laulustuudiost lauluga “ Cry Me a River ” Ursel Oja juhendamisel ning III koha pälvis Birgit Õigemeel Raplamaalt lauluga “ Feel Like Makin' Love ” . </s> <s> Birgit Õigemeel õpib laulmist Georg Otsa nim Tallinna Muusikakooli ettevalmistuskursusel Elo Toodo juhendamisel . </s> </p>
<p> <s> 16-18aastaste vanuserühma parimad selguvad järgmisel nädalal . </s> </p>
<p> <s> “ Laulukarussell 2004 ” finaal on ETV eetris 1. mail kl 21.35. </s> </p></div3>
        </div2>
        <div2 type="rubriik">
          <head> Euronõu </head>
          <div3 type="artikkel"><head> Kuidas PRIA toetusi jagab </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Heli Raamets PRIA pressinõunik </hi> </s> </p>
<p> <s> <hi rend="rasvane"> Ajakirjanduses ilmunu põhjal võib jääda mulje , et PRIA on bürokraatiamasin , kust hea õnne korral on võimalik ka toetust saada . </hi> </s> <hi rend="rasvane"> <s> Vähem on räägitud ja kirjutatud sellest , kuidas toetuste jagamise köögipool tegelikult välja näeb . </s> </hi> </p>
<p> <s> eaduste ja määruste kavandamine on põllumajandusministeeriumi ülesanne . </s> <s> PRIA ei koosta õigusakte , vaid rakendab neid ellu ehk jagab seadusakte järgides toetusi ja peab registreid . </s> </p>
<p> <s> Eelmises Maamajanduse lisana ilmunud Euronõus oli juttu toetuste ettevalmistamise ja taotluste läbivaatamise käigust . </s> <s> Nüüd on aeg edasi läinud , taotluste vastuvõtt ukse ees ja paras aeg veel kord sama teemat käsitleda . </s> </p>
<p> <s> PRIA töö algab hulk aega enne toetustaotluste vastuvõtu algust . </s> <s> Iga toetuse menetlemise kohta tuleb koostada kirjalikud taotluste läbivaatamise protseduurid , arvutiprogramm ja juhendmaterjal taotlejate jaoks . </s> </p>
<p> <s> Kõige suurem probleem on see , et toetuste tingimusi sätestavad määrused võetakse liiga hilja vastu . </s> <s> Sellest tulenevalt jääb PRIA-le ettevalmistusteks ja ka põllumeeste teavitamiseks väga napilt aega . </s> </p>
<p> <s> Tänavu lisandub seoses euroliitu astumisega mitu uut toetust . </s> <s> See tähendab , et juba eelmisel aastal tuli kogu toetuste jagamise süsteem läbi mõelda ja uued protseduurid ette valmistada . </s> <s> 2004. aastal jagatavad toetused saab liigitada järgmiselt : </s> </p>
<p> <s> - riiklikud toetused ; </s> </p>
<p> <s> - otsetoetused ja maaelu arengukava ( MAK ) toetused ; </s> </p>
<p> <s> - riikliku arengukava ( RAK ) toetused ( asendab SAPARD-it ) ; </s> </p>
<p> <s> - turukorraldustoetused . </s> </p>
<p> <s> <hi rend="rasvane"> Riiklikud toetused </hi> </s> </p>
<p> <s> Riiklikest toetustest makstakse tänavu kolme toetust : piimalehmatoetust , põllumajandusloomade aretuse toetust ja koolipiimatoetust . </s> <s> Kõigi nende taotluste vastuvõtt on lõppenud ja koolipiimatoetus väljagi makstud . </s> <s> Järgmisest veerandist hakkab koolipiimatoetuse osas kehtima EL-i süsteem . </s> <s> Piimalehma kasvatamise taotluste läbivaatamine käib , toetus makstakse välja mai keskpaigas . </s> </p>
<p> <s> <hi rend="rasvane"> Pindalapõhised toetused </hi> </s> </p>
<p> <s> Täiesti uus toetus on ühine pindalatoetus , mida makstakse kasutatava põllu- ja rohumaa hektari kohta . </s> <s> Seda saab maksta ainult nende maade kohta , mis on eelnevalt PRIA-s deklareeritud . </s> <s> Ühine pindalatoetus koosneb hektari kohta makstavast põhisummast ja lisamaksetest põllukultuuride ja põllumajandusloomade kasvatamise eest . </s> </p>
<p> <s> <hi rend="rasvane"> Ettevalmistused </hi> </s> </p>
<p> <s> Ühtset pindalatoetust makstakse EL-i rahadest ja EL-i regulatsioonide alusel . </s> <s> Eelmise aasta algul asusid PRIA spetsialistid EL-i regulatsioone läbi töötama : nad lugesid õigusaktid läbi , kirjutasid välja kõik nõuded , mis esitatakse taotlejale , ja ka kõik kontrollimise tingimused . </s> <s> Eestil endal tuli kavandada ühise põllumajanduspoliitika rakendamise seadus ja määrused , kus on kirjas täpsed toetuse saamise tingimused . </s> </p>
<p> <s> Kui kõik nõuded on paigas ja õigusaktid olemas , koostab PRIA toetustaotluste menetlemise protseduurid , kus on täpselt kirjas , mida PRIA-s taotlustega tehakse , alustades taotluste registreerimisest ja lõpetades toetuste väljamaksmisega . </s> </p>
<p> <s> Kontrolliosakonnal tuleb läbi mõelda see , kuidas saab ühe korraga põllumehe juures kohapeal teha näiteks ühtse pindalatoetuse , põllukultuuride ja loomade , keskkonnatoetuse ning ebasoodsamate piirkondade toetuse kontrolli . </s> </p>
<p> <s> <hi rend="rasvane"> Infosüsteemid </hi> </s> </p>
<p> <s> Kõigi toetuste menetlemiseks kasutatakse infosüsteemi , mis aitab taotlustel olevaid andmeid kontrollida , nt põldude ja toetuste registris olevate andmetega võrreldes , ja koostab valimi nendest taotlejatest , kelle juurde tuleb kohapeale kontrollima minna . </s> </p>
<p> <s> Otsetoetuste ja MAK-i toetuste administreerimiseks loodava tarkvara nimeks on toetuste administreerimise ja kontrolli süsteem ehk TAKS ja selle arendamine on keerukas ja ajamahukas töö . </s> <s> TAKS töögrupi juhi Tarmo Pihliku sõnul kaasati ka Soome eksperte , kes andsid nõu , kuidas teha selline süsteem , mis vastab Euroopa Liidu normidele . </s> </p>
<p> <s> Kõigepealt tuli analüüsida kõiki nõudeid ja tingimusi ning koostada dokumentatsioon , mille põhjal hakkasid programmeerijad tarkvara välja töötama . </s> <s> Lisaks sellele tuli kavandada taotlusvormid . </s> <s> EL-i regulatsioonides on kirjas , mis andmed taotlusvormide peal peavad olema , lisaks sellele peavad sinna kirja saama ka statistika jaoks vajalikud andmed . </s> </p>
<p> <s> Kui taotluste läbivaatamise protsess on paigas ja protseduurid olemas , siis tuleb PRIA piirkondlike büroode spetsialistid välja koolitada nii toetuse saamise nõuete kui ka infosüsteemi kasutamise osas . </s> <s> Inspektorid peavad teadma , kuidas kohapeal kontrolli läbi viia ja tulemusi infosüsteemi sisestada . </s> <s> Taotlejate jaoks tuleb koostada ja trükkida juhendmaterjal , kus on kõik toetuse saamise nõuded lahti kirjutatud . </s> </p>
<p> <s> Otsetoetuste , MAK-i ja turukorraldustoetuste väljamaksmiseks on loodud ühtne infosüsteem , mille nimeks on EPS ( Estonian payment system ) . </s> </p>
<p> <s> <hi rend="rasvane"> Akrediteerimine </hi> </s> </p>
<p> <s> Kogu taotluste kontrollimise ja maksmise süsteem tuleb akrediteerida . </s> <s> Akrediteerimine algas aasta alguses . </s> <s> PRIA siseauditi osakond vaatas üle kõik dokumendid ja kontrollis , kas need vastavad nõuetele . </s> <s> Siseauditi osakonna juhataja Karina Gorgazjani sõnul hindasid nad seda , kas toetuste menetlemise süsteem vastab õigusaktidele , kas sisekontrollisüsteem toimib . </s> </p>
<p> <s> <hi rend="rasvane"> Taotluste vastuvõtmine </hi> </s> </p>
<p> <s> Ühtse pindalatoetuse ja lisamaksete , põllumajandusliku keskkonnatoetuse ning ebasoodsamate piirkondade toetuse taotlusi võetakse PRIA büroodes vastu 17. maist kuni 15. juunini . </s> <s> Taotluse võib ka postiga saata . </s> <s> Varem läks arvesse taotluse posti paneku kuupäev , aga nüüd on EL kehtestanud , et arvestada võib ainult neid taotlusi , mis on hiljemalt 15. juuniks PRIA-s kohal . </s> </p>
<p> <s> Ametnikel tuleb esitatud taotlused registreerida ja kõik seal olevad andmed topeltsi-sestada . </s> <s> Kõik andmed sisestatakse IT-programmi kaks korda ja seda teevad erinevad PRIA töötajad . </s> <s> Seejärel kontrollib programm , kas sisestatud andmetes on erinevusi . </s> <s> Erinevuste korral otsitakse vastav taotlus välja ja selle järgi parandatakse andmed programmis . </s> </p>
<p> <s> Andmeid , mis tuleb sisestada , on päris palju . </s> <s> Näiteks iga põllu kohta tuleb eraldi sisestada põllumassiivi number , pindala , kasvatatav kultuur ja selle põllu kohta taotletavad toetused . </s> </p>
<p> <s> <hi rend="rasvane"> Kontrollimine </hi> </s> </p>
<p> <s> Kui kõik andmed on programmi sisestatud , algab administratiivne ja kohapealne kontroll . </s> <s> Administratiivne kontroll tähendab seda , et kõikide taotluste andmeid võrreldakse registriandmetega . </s> </p>
<p> <s> Taotlusele märgitud andmeid võrreldakse näiteks põldude registri andmetega ja vaadatakse , kas toetust ei ole küsitud suuremale pinnale , kui põllumassiiv tegelikult on . </s> <s> Kui selgub , et ühel massiivil on mitme mehe põllud ja nad on küsinud toetust kokku suuremale pinnale , kui põllumassiiv tegelikult on , siis mõõdetakse kõik põllud kohapeal ükshaaval GPS-seadmetega üle . </s> <s> Samuti võrreldakse ka taotluses ja registris olevaid loomade andmeid . </s> </p>
<p> <s> Et taotlused saaks kiiremini läbi vaadatud , viiakse registrikontrollidega samal ajal läbi ka kohapealsed kontrollid . </s> <s> Kontrollitakse 7-8% taotlejatest . </s> <s> Kui mingis maakonnas avastatakse suhteliselt palju rikkumisi , siis suurendatakse seal kontrollitavate arvu . </s> </p>
<p> <s> PRIA-l on kavas alustada kohapealseid kontrolle juulis . </s> <s> Nende käigus kontrollitakse dokumente ( nt maakasutusdokumente , põlluraamatut , viljavaheldusplaani , väetusplaani ) ja tehakse ka pindalade kontroll . </s> </p>
<p> <s> Iga taotleja puhul tuleb valikuliselt silmaga hinnata või GPS-seadmetega üle mõõta vähemalt pooled põllud . </s> <s> Kui põld on servast serva täis külvatud , siis piisab selle silmaga üle vaatamisest , vastasel korral tuleb juba seadmetega mõõta . </s> <s> Loomapidajate puhul kontrollitakse , kas taotlejal on nii palju loomi , nagu taotluses kirjas . </s> </p>
<p> <s> Iga taotleja korral tuleb inspektoril kõigepealt kontoris dokumendid ette valmistada ja kontrollitavad põllud välja valida . </s> <s> Seejärel sõidab ta kohale , teeb kontrolli ära ning pärast sisestab tulemused IT-programmi . </s> </p>
<p> <s> Senisega võrreldes on muudatuseks see , et enam ei kasutata isekopeeruvaid kontroll-lehti , selle asemel trükitakse taotleja andmetega kontroll-lehed otse arvutist . </s> <s> Seetõttu ei saa kõik kontrollitud aktist koopiat kohe , see saadetakse pärast postiga neile , kellel avastati puudusi . </s> </p>
<p> <s> Kõik kontrollimisel selgunud andmed tuleb PRIA inspektoritel sisestada infosüsteemi ja programm võrdleb neid taotlusel kirjas olnud andmetega . </s> <s> Kui neis andmetes on erinevusi , siis toob programm need välja . </s> </p>
<p> <s> Seejärel valmistab pindalatoetust menetlenud büroo ette toetuste määramise või vähendamise või rahuldamata jätmise käskkirjad . </s> <s> Käskkirjad läbivad kooskõlastusringi : iga büroo , mis oli taotluste läbivaatamise ja kontrollimisega seotud , vaatab käskkirja üle ja büroojuhataja kinnitab oma allkirjaga , et otsused on tehtud seadustest lähtuvalt . </s> <s> Alles siis kinnitab PRIA peadirektor need käskkirjad . </s> </p>
<p> <s> <hi rend="rasvane"> Väljamaksmine </hi> </s> </p>
<p> <s> Pärast käskkirjade kinnitamist tuleb andmed TAKS-ist EPS-i üle kanda , ja seejärel on võimalik toetus välja maksta . </s> <s> Pindalapõhised toetused saab välja maksta pärast 1. detsembrit , kuna see raha tuleb EL-i poolt ja selline on nõue . </s> </p>
<p> <s> Kui taotlejad esitavad pärast toetuse määramist ja väljamaksmist avaldusi ja proteste , siis vaadatakse need kõik ükshaaval üle ja kontrollitakse , kas otsus ikka oli õige . </s> </p>
<p> <s> Ülejäänud maaelu arengukava toetuste ettevalmistus on pindalapõhiste toetuste ettevalmistustega suhteliselt sarnane . </s> </p>
<p> <s> <hi rend="rasvane"> RAK-i toetused </hi> </s> </p>
<p> <s> SAPARD-i toetust on kolme aasta jooksul ettevõtjatele jagatud üle miljardi krooni . </s> <s> Nüüdseks on SAPARD läbi , kuid samasuguseid toetusi hakatakse maksma riikliku arengukava ehk RAK-i raames . </s> <s> RAK-i raha tuleb EAGGF-i ja FIFG-i struktuurifondidest ning seda saab jagada kokku 12 eri toetusena . </s> </p>
<p> <s> Struktuurifondidele ülemineku ettevalmistusi alustas PRIA juba hulk aega tagasi . </s> <s> RAK-i toetuste taotluste vastuvõttu alustab PRIA nelja meetme osas aprilli lõpus ja seda esimesena struktuurifondide toetusi jagavatest asutustest . </s> </p>
<p> <s> <hi rend="rasvane"> Ettevalmistused </hi> </s> </p>
<p> <s> SAPARD-i osas esitasid tootjad põllumajandusministeeriumile ja PRIA-le mitmeid ettepanekuid . </s> <s> Tootjate ettepanekutest ja regulatsioonidest lähtuvalt laiendati toetatavate investeeringuobjektide nimekirja . </s> <s> Valmistati ette ka kontrollplaanid , kuhu sai kirja iga määrusepunkti kohta selle eestikeelne tõlgendus ja kontrollimehhanism . </s> </p>
<p> <s> Tehti ka eelanalüüs selle kohta , kui palju muutub taotleja ja kui palju PRIA jaoks struktuurifondide toetuste jagamise süsteem võrreldes senise SAPARD-iga . </s> </p>
<p> <s> Taotleja jaoks on suurimad muudatused toetatavate objektide lisandumine ja veidi teistsugused taotlusvormid . </s> <s> Muudatuseks on seegi , et eelkontrolli ei ole vaja teha mitte kõigi , vaid minimaalselt 5% taotlejate juures . </s> </p>
<p> <s> PRIA jaoks muutub aga toetuste kohta aruannete esitamine tunduvalt mahukamaks , samas ei ole toetussummad jagatud maakondade vahel ära , vaid on kogu Eesti peale ühised . </s> </p>
<p> <s> Taotluste vastuvõtja töö muutub vastutusrikkamaks , tal tuleb peale dokumentide vastuvõtmist uurida ka nende sisu ja sisestada taotlusandmed elektroonilisse logiraamatusse . </s> <s> See tähendab , et tuli teha IT-programm , mis aitab jälgida seda , kui suure summa kohta on taotlusi esitatud ja kas eelarves toetusraha jätkub . </s> </p>
<p> <s> Uus programm tagab ka selle , et esitatud taotluste kohta jõuaks info kohe ka PRIA keskusse ja rahandusministeeriumi , kes peab arvet kõigi RAK-i toetuste taotluste kohta . </s> </p>
<p> <s> <hi rend="rasvane"> Mida toob EL turukorraldus ? </hi> </s> </p>
<p> <s> 1. mail käivitub Eestis ühtne EL turukorraldus . </s> <s> Mis sellega seoses muutub ? </s> </p>
<p> <s> Tootjatele stabiilsete hindade tagamiseks on võimalik rakendada piimatoodete ja teravilja sekkumiskokkuostu , liha , või ja koore eraladustamist ja piimatoodete kasutamise toetusi . </s> <s> Põllumajandussaaduste ja -toodete EL-välistesse riikidesse eksportimisel või neist importimisel tuleb taotleda PRIA-st litsents . </s> <s> Eksportimise puhul hakatakse teatud toodetele maksma toetust , mida Eestis ei ole varem tehtud . </s> </p>
<p> <s> <hi rend="rasvane"> Litsentsid ja eksporditoetus kaubanduses </hi> </s> </p>
<p> <s> Et põllumajandustooteid Eestisse väljastpoolt euroliitu importida või euroliidust välja eksportida ja seejuures eksporditoetust saada , peab importija või eksportija kauba deklareerimisel esitama tollile konkreetse toote kohta kehtiva litsentsi . </s> <s> Selle saamiseks tuleb esitada PRIA keskusesse litsentsitaotlus ja tagatis ( milleks võib olla rahaline sissemakse PRIA deposiitkontole või pangagarantii ) . </s> </p>
<p> <s> PRIA saadab info taotluse kohta Euroopa Komisjonile , kes otsustab , kas litsentsitaotlus rahuldada või mitte . </s> <s> Positiivse vastuse korral saadab PRIA litsentsi taotlejale posti teel . </s> <s> Litsents tuleb esitada tollile kaupade deklareerimisel . </s> <s> Toll teeb sellele kasutamiskanded ning kui omanik on litsentsi ära kasutanud , peab ta selle tagastama PRIA-le , misjärel vabastatakse tagatis . </s> </p>
<p> <s> Eksporditoetuse saamiseks tuleb esitada vastav toetusetaotlus/deklaratsioon koos kehtiva ekspordilitsentsiga tollile . </s> <s> Tolliamet edastab taotluse koos omapoolsete märkmetega PRIA-le . </s> <s> Eksporditoetus makstakse välja pärast seda , kui PRIA-sse on laekunud dokumendid selle kohta , et kaup on Euroopa Liidust väljunud , teatud juhtudel aga siis , kui kaup on eksporditavasse riiki kohale jõudnud . </s> <s> Eksporditoetust on võimalik taotleda ka ettemaksuna enne eksporditõendite saabumist . </s> <s> Selleks tuleb omakorda esitada tagatis , mis vabastatakse peale tõestusdokumentide laekumist . </s> </p>
<p> <s> <hi rend="rasvane"> Teravilja sekkumiskokkuost </hi> </s> </p>
<p> <s> Teravilja sekkumiskokkuostu raames ostetakse Eestis alates tänavuse aasta 1. novembrist kokku nisu ja otra . </s> <s> Minimaalne kokkuostetav kogus on 80 tonni . </s> </p>
<p> <s> Teravilja müümiseks tuleb esitada PRIA-le kirjalik pakkumine . </s> <s> Talunikud võivad oma viljakogused kokku panna , nii et 80 tonni täis tuleb , neist ühe nimel esitatakse siis pakkumine . </s> </p>
<p> <s> PRIA teeb nädala jooksul ostuotsuse ja saadab pakkujale tarnegraafiku , kus on täpselt kirjas , mis ajaks ja mis lattu tuleb teravili toimetada . </s> <s> Kui vili jõuab lattu , siis võtab Põllumajandusuuringute Keskus sellest esmased proovid ja teeb kindlaks , kas vili vastab kvaliteedinõuetele . </s> <s> Kui selgub , et ei vasta , siis tuleb pakkujal see oma kulu ja kirjadega laost minema toimetada . </s> <s> Kui aga kõik on korras , siis võetakse viljast veel kaks proovi : üks läheb lattu hoiule , teine aga rändab laborisse täpsema kvaliteedianalüüsi tegemiseks . </s> </p>
<p> <s> Selle analüüsi tulemustest lähtuvalt määratakse teraviljapartiile lõplik kokkuostuhind . </s> <s> Sekkumishind on kehtestatud teatud kvaliteeditasemega viljale . </s> <s> Kui konkreetse viljapartii kvaliteet on sellest natuke kõrgem või madalam , siis korrigeeritakse sellest lähtuvalt ka hinda . </s> <s> Sõltuvalt tarnimise kuust arvestatakse hinnale juurde ka igakuine juurdehindlus . </s> <s> Raha makstakse vilja eest välja kuu aega pärast kvaliteedi selgumist . </s> </p>
<p> <s> Sekkumislaos oleva teravilja müük algab siis , kui EK annab välja regulatsiooni müügipakkumise alustamise kohta . </s> <s> Ostusooviga inimene peab esitama PRIA-le tähtpäevaks ostupakkumise ja tagatise . </s> </p>
<p> <s> PRIA saadab kõrgeimate hindadega pakkumised Euroopa Komisjonile . </s> <s> Komisjon otsustab , kas pakutud hinnaga vilja müüa ja kui müüa , siis kellele . </s> <s> Seejärel saadab PRIA vilja ostjatele teate selle kohta , et vili müüakse neile , ja ka graafiku selle kohta , kunas nad võivad vilja laost ära viia . </s> <s> Enne vilja väljaviimist peab olema selle eest makstud . </s> <s> Vilja eest võib maksta ka osade kaupa ja siis vastava koguse viljast ära viia . </s> <s> Seejärel vabastatakse tagatis . </s> </p>
<p> <s> PRIA kontaktandmed </s> </p>
<p> <s> <hi rend="rasvane"> PRIA piirkondlikud bürood </hi> Harju büroo Saue vald , Laagri , Tuleviku 3 , tel 679 7939 Hiiu büroo Käina , Mäe 2 , tel 463 6667 Ida-Viru büroo Jõhvi , Kooli 3 , tel 337 0380 Jõgeva büroo Jõgeva , Ravila 10 , tel 776 2811 Järva büroo Türi , Tallinna 8a , tel 385 7431 , 383 8260 Lääne büroo Haapsalu , Haava 32 , tel 472 4265 Lääne-Viru büroo Rakvere , Võidu 38 , tel 325 5680 Põlva büroo Põlva , Puuri tee 1 , tel 799 3276 Pärnu büroo Pärnu , Haapsalu mnt. 86 , tel 443 1473 Rapla büroo Rapla , Kuusiku 6 , tel 489 0595 Saare büroo Kuressaare , Kohtu 10 , tel 453 1533 Tartu büroo Tartu , Kooli 13 , tel 742 1562 Valga büroo Valga , Aia 17 , tel 766 1417 Viljandi büroo Viljandi , Leola 15a , tel 435 1622 Võru büroo Võru , Katariina 7 , tel 782 1833 </s> </p>
<p> <s> <hi rend="rasvane"> PRIA Keskus </hi> Tartu 51009 , Narva mnt. 3 , tel 737 1200 , faks 737 1201 Kodulehekülg : <gap rend="viited"/> ; e-post : <gap rend="viited"/> </s> </p></div3>
          <div3 type="artikkel"><head> Investeeringud saaduste töötlemiseks ja turustamiseks </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Doris Matteus PM põllumajandussaadusi töötleva tööstuse büroo peaspetsialist </hi> </s> </p>
<p> <s> <hi rend="rasvane"> Riikliku arengukava meede 3.2 asendab alates tänavusest SAPARD-programmi meedet 2 ehk põllumajandus- ja kalandustoodete tootmise ja turustamise parandamise investeeringutoetust . </hi> </s> </p>
<p> <s> Selle meetme raames antakse saaduste töötlejatele toetust investeeringuteks , mis on suunatud põllumajandustoodete konkurentsivõime suurendamiseks nii sise- kui välisturul . </s> </p>
<p> <s> Erinevalt SAPARD-i meetmest ei toetata RAK-i meetme 3.2 raames kalandustoodete töötlemist ja turustamist . </s> <s> Seevastu lisanduvad sellest aastast senistele - piima- ja lihasektorile - kaks uut toetatavat tegevusvaldkonda : teraviljasaaduste töötlemine ( mõeldud on veskeid ) ning puu- ja köögivilja ning marjade töötlemine . </s> </p>
<p> <s> Põllumajandussaaduste töötlemise ja turustamise parandamise investeeringutoetuse andmise tingimused on sätestatud põllumajandusministri määrusega “ “ Eesti riikliku arengukava Euroopa Liidu struktuurifondide kasutuselevõtuks - ühtne programmdokument aastateks 2004-2006 meetme 3.2 “ Põllumajandussaaduste töötlemise ja turustamise parandamise investeeringutoetus ” tingimused ” . </s> </p>
<p> <s> Alljärgnevalt toetuse andmise tingimustest . </s> </p>
<p> <s> <hi rend="rasvane"> Kellele ja milleks ? </hi> </s> </p>
<p> <s> Investeeringutoetust võib taotleda äriühing : </s> </p>
<p> <s> - kelle ettevõte on veterinaar- ja toiduameti poolt tunnustatud toidukäitleja ( aluseks toiduseadus ) või taimetoodangu inspektsiooni poolt tunnustatud või registreeritud söödatootja ( aluseks söödaseadus ) ; </s> </p>
<p> <s> - kes on tegev ühes toetatavas valdkonnas , s.t tegeleb piima- , liha- , teraviljasaaduste , puu- ja köögivilja ning marjade või neist valmistatud toodete töötlemise ja turustamisega ; </s> </p>
<p> <s> - kelle taotluse esitamisele eelnenud majandusaasta realiseerimise netokäibest vähemalt 50% moodustas eelnimetatud tegevusest saadud müügitulu ; </s> </p>
<p> <s> - kelle majanduslikku jätkusuutlikkust võib eeldada vähemalt viie aasta jooksul toetuse saamisest ; </s> </p>
<p> <s> - kellel ei ole riikliku maksu võlga , ka mitte ajatatud maksuvõlga ; </s> </p>
<p> <s> - kelle põhitooraine pärineb EL-ist või EL kandidaatriikidest ning kuulub Euroopa Ühenduste asutamislepingu lisas 1 loetletud toodete hulka . </s> </p>
<p> <s> Eelnimetatud tingimustele vastav taotleja võib toetust küsida järgmiste investeeringuobjektide kohta : </s> </p>
<p> <s> - ehitamine ja rekonstrueerimine ; </s> </p>
<p> <s> - seadmete ja tehnoloogiliste liinide ( sh külmatootmisseadmete , paiksete kütteseadmete ) ostmine ja paigaldamine ; </s> </p>
<p> <s> - kvaliteedi- ja kontrollisüsteemide ostmine ; </s> </p>
<p> <s> - jäätmekäitlusrajatiste ja hügieeninõuete täitmise tagamiseks vajalike rajatiste ehitamine ja rekonstrueerimine ; </s> </p>
<p> <s> - jäätmekäitlusseadmete ja tehnoloogiliste liinide ostmine ; </s> </p>
<p> <s> - keskkonna parandamisega seotud investeerimine . </s> </p>
<p> <s> Toetust ei anta investeerimiseks jae- ja hulgimüüki , samuti asutamislepingu lisas 1 nimetamata toodete töötlemiseks ja turustamiseks . </s> <s> Ei toetata investeeringuid normaalse turuväljundita toodete töötlemise võimsuse suurendamisse . </s> <s> Normaalse turuväljundita on tooted , millele rakenduvad ÜPP turukorraldusabinõud , s.t sekkumiskokkuostu alla käivad tooted . </s> <s> Selle meetme kontekstis käib nimetatud keeld eelkõige investeeringute kohta või ja lõssipulbri tootmise võimsuse suurendamisse . </s> </p>
<p> <s> Toetatava tegevuse osaks loetavad lubatud kulutused on samad mis SAPARD-i programmi puhul . </s> <s> See tähendab , et ei toetata maa ja olemasolevate ehitiste ostmist , rentimist ja liisimist , tolli- , sisseveo- , käibe- jm makse , tasu taotleja enda või tema töötajate poolt tehtud töö eest , tegevuskulusid , panga teenustasusid , patentide ja litsentside ostmist , juriidilisi konsultatsioone , raamatupidamisteenuse ostmist , reklaami , kasutatud seadmete ostmist , liisingut , v.a juhul , kui omandiõigus läheb liisingulepingu lõppedes üle taotlejale ( kapitalirent on lubatud ) . </s> </p>
<p> <s> <hi rend="rasvane"> Kui palju ? </hi> </s> </p>
<p> <s> Toetust antakse kuni 40% projekti kogumaksumusest , mille moodustavad omakorda investeeringuobjekti maksumus ( seadmete puhul koos paigaldamisega ) ning ettevalmistavate tööde maksumus . </s> <s> Ettevalmistavad tööd on abikõlbulikud kuni 12% ulatuses investeeringuobjekti maksumusest , kõik , mis üle selle , jääb taotleja enda kanda . </s> </p>
<p> <s> Toetust antakse maksimaalselt : </s> </p>
<p> <s> - ettevõtte neljakordse taotluse esitamisele eelnenud aasta bilansimahu võrra aastas ; </s> </p>
<p> <s> - 7 823 300 krooni aastas ; </s> </p>
<p> <s> - 23 469 900 krooni kolmel kalendriaastal kokku . </s> </p>
<p> <s> <hi rend="rasvane"> Projektide hindamine ja paremusjärjestuse koostamine </hi> </s> </p>
<p> <s> Taotluse esitamise ja menetlemise protseduurides ei ole meetme 3.2 puhul ette näha muudatusi taotlejale võrreldes SAPARD-i meetmega . </s> </p>
<p> <s> Taotlemine toimub endiselt konkurentsi alusel , s.t kõiki toetuse tingimustele vastavaid taotlusi ei pruugita rahuldada . </s> <s> Nõuetele vastavatele taotlustele antakse hindepunktid , nende alusel koostatakse paremusjärjestus ning tehakse lõplik valik . </s> </p>
<p> <s> Paremusjärjestused koostatakse eraldi kõigi nelja toetatava tegevusvaldkonna osas : eraldi neile , kes taotlevad toetust piimasaaduste ja -toodete töötlemise ja turustamise parandamiseks , lihasaaduste ja -toodete töötlemise ja turustamise parandamiseks , teraviljasaaduste töötlemise ja turustamise parandamiseks ning puu- ja köögivilja ning marjade töötlemise ja turustamise parandamiseks . </s> </p>
<p> <s> Paremusjärjestuse koostamise aluseks on kahte liiki hindamiskriteeriumid : </s> </p>
<p> <s> - Taotleja finantsnäitajad - likviidsussuhe , likviidsuskordaja , realiseerimise netokäive töötaja kohta , puhaskasum realiseerimise netokäibe kohta , vara rentaablusmäär ning võlakordaja . </s> </p>
<p> <s> - Investeeringu sisu ning taotleja isikuga seotud kriteeriumid . </s> </p>
<p> <s> Kui esimene rühm on SAPARD-i puhul kasutatud hindamisalusega samane , siis investeeringu ning taotlejaga seotud kriteeriumid vajavad lähemat selgitust . </s> <s> Tegemist on küll sama metoodikaga , mis oli kasutusel SAPARD-i puhul , kuid saadusi töötleva tööstuse rõhuasetus on nihkunud ning seoses sellega muutunud ka prioriteetsed investeeringuliigid . </s> </p>
<p> <s> SAPARD-i puhul olid põhieesmärgid ettevõtete vastavusse viimine toiduseaduse nõuetega ja tootmisvõimsuste senisest parem ärakasutamine . </s> <s> Eelistatud investeeringuteks olid uue tootmishoone ehitamine ( tihtipeale vana ning liiga suure asendamiseks ) , olemasoleva tootmishoone rekonstrueerimine , parandamaks hügieenitingimusi ja kvaliteeti , ning investeeringud , mille tulemuseks üleliigsete tootmisvõimsuste likvideerimine . </s> </p>
<p> <s> Kuigi ka RAK-i meetme 3.2 hindamisalused annavad eelise uue tootmishoone ehitamisele ( võrreldes olemasoleva rekonstrueerimisega ) , on rõhk nüüdseks nihkunud keskkonnakaitse nõuete juurutamisele üle alamtaseme , tootearendusega seotud ning tootmiskulusid vähendavatele ning sellega töötlemise efektiivsust suurendavatele investeeringutele . </s> </p>
<p> <s> <hi rend="rasvane"> Tähtsad kuupäevad </hi> </s> </p>
<p> <s> Nüüd mõned tähtsad toetuse taotlemisega seotud kuupäevad : </s> </p>
<p> <s> - Taotluste esitamise tähtaja ning investeeringu tegemist tõendavate dokumentide esitamise tähtaja teatab PRIA väljaandes <hi rend="rasvane"> Ametlikud Teadaanded </hi> . </s> </p>
<p> <s> - Nii ettevalmistavate tööde kui investeeringuobjekti pakkumiskutsed peavad olema väljastatud pärast <hi rend="rasvane"> 1. jaanuari 2004 </hi> . </s> </p>
<p> <s> - Ettevalmistavate tööde tegemist tõendavad dokumendid ( arve või arve-saateleht ning maksekorraldus ) peavad olema väljastatud pärast <hi rend="rasvane"> 1. jaanuari 2004 </hi> . </s> </p>
<p> <s> - Ettevalmistavate tööde eest peab taotleja olema tasunud <hi rend="rasvane"> enne taotluse esitamist </hi> . </s> </p>
<p> <s> - Investeeringut tohib hakata tegema ning investeeringu tegemist tõendavad dokumendid võivad olla väljastatud kõige varem <hi rend="rasvane"> toetuse taotluse esitamisele järgneval päeval </hi> . </s> </p>
<p> <s> - Kõiki toetuse saamisega seonduvaid dokumente tuleb hoida kuni <hi rend="rasvane"> 2015. aasta 31. detsembrini </hi> . </s> </p></div3>
          <div3 type="artikkel"><head> Põllumajandustootmise investeeringutoetus </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Grete Sommer PM põllumajandussaadusi töötleva tööstuse büroo peaspetsialist </hi> </s> </p>
<p> <s> <hi rend="rasvane"> Investeeringutoetuse meede asendab SAPARD-i sama nimetusega meedet . </hi> </s> <hi rend="rasvane"> <s> Rakendatud on see sihiga suurendada põllumajandustootmise konkurentsivõimet . </s> </hi> </p>
<p> <s> Meetme raames toetatakse rahapaigutusi , mis aitavad tootmist vastavusse viia veterinaar- ja fütosanitaarnõuetega ning loomade heaolu ja hügieeni nõuetega . </s> <s> Samuti toetatakse investeeringuid moodsa tehnoloogia kasutuselevõtuks , et vähendada tootmiskulusid ja arendada keskkonnasäästlikku põllumajandustootmist . </s> </p>
<p> <s> Toetatakse piimatootmise , veise- , sea- ja lambalautade ja muude loomakasvatusrajatiste ehitamist ja rekonstrueerimist , taimekaitse ja sõnnikulaotuse täiustamist , seemnekasvatust ja muud taimekasvatust , samuti põllumajandustootmise mitmekesistamist . </s> <s> Alates tänavusest aastast lisanduvad sellele loetelule veel kaks uut toetatavat tegevusvaldkonda : loomade ostmine ja infrastruktuuri invsteeringud . </s> </p>
<p> <s> <hi rend="rasvane"> Kellele toetust antakse ? </hi> </s> </p>
<p> <s> Investeeringutoetust võivad taotleda ettevõtjad , kelle omatoodetud põllumajandussaaduste müügi tulu ja omatoodetud saaduste töötlemisel saadud toodete müügi tulu koos või eraldi moodustas taotluse esitamisele eelnenud majandusaastal vähemalt 50% realiseerimise netokäibest . </s> </p>
<p> <s> Seega on käesolevast aastast alates laiendatud müügikäibe osa , mille võib arvestada põllumajandussaaduste ja -toodete müügi käibe hulka . </s> <s> Nii et investeeringutoetust võivad taotleda ka ettevõtjad , kes näiteks müüvad oma piimast valmistatud jogurtit , kohupiima , juustu vms ja kellel üle poole müügitulust tuleb juba töödeldud piimatoodete müügist . </s> </p>
<p> <s> Põllumajandustootmise mitmekesistamise investeeringutoetust on nüüd lisaks eespool nimetatud ettevõtjatele võimalik taotleda ka ettevõtjatel , kelle majandusnäitajad vastavad üheaegselt kahele tingimusele . </s> </p>
<p> <s> Need tingimused on : </s> </p>
<p> <s> - omatoodetud põllumajandussaaduste müügi tulu ja omatoodetud saaduste töötlemisest saadud põllumajandustoodete müügi tulu koos või eraldi moodustas taotluse esitamisele eelnenud majandusaastal vähemalt 30% realiseerimise netokäibest ; </s> </p>
<p> <s> - maapiirkonnas turismist , käsitööndusest või jaekaubandusest saadud müügitulu või parandustöökoja , masinaühistu või teenindussalongiga seotud teenuste osutamisest saadud tulu moodustas taotlemisele eelnenud majandusaastal vähemalt 50% realiseerimise netokäibest . </s> </p>
<p> <s> Põllumajandustootmise investeeringutoetust võivad taotleda ettevõtjad , </s> </p>
<p> <s> - kes äriplaaniga tõestavad , et suudavad oma ettevõtet majandada veel vähemalt 5 aastat ; </s> </p>
<p> <s> - kellel ei ole riiklike maksude võlgnevusi ning kelle maksuvõla tasumine pole ajatatud . </s> </p>
<p> <s> Piimatootmise ja loomakasvatuse investeeringute korral peavad taotleja loomad toetuse taotlemise hetkel olema põllumajandusloomade registris registreeritud ja nõuetekohaselt identifitseeritavad . </s> <s> Piimatootmise investeeringute korral peab taotlejale olema määratud piisav tootmiskvoot . </s> </p>
<p> <s> Lisaks sellele on siinkohal oluline märkida , et kui taotletakse toetust sõnnikueemaldamise seadmete ostmiseks või sõnnikuhoidlate ehitamiseks või rekonstrueerimiseks , siis ei tohi ettevõtjale eelnevalt olla määratud ühenduse nõuetega vastavusse viimise toetust . </s> <s> Niimoodi hoitakse ära võimalus , et ühele investeeringuobjektile taotletakse kahe erineva meetme kaudu topelt avaliku sektori toetust . </s> </p>
<p> <s> <hi rend="rasvane"> Millele toetust antakse ? </hi> </s> </p>
<p> <s> Nagu eespool öeldud , toetatakse piimatootmise , veise- , sea- ja lambalautade ja muude loomakasvatusrajatiste ehitamise ja rekonstrueerimise , taimekaitse , sõnnikulaotuse ja seemnekasvatuse , muu taimekasvatuse , põllumajandustootmise mitmekesistamise , loomade ostmise ja infrastruktuuri täiustamise investeeringuid . </s> </p>
<p> <s> SAPARD-i kaudu juba toetatud tegevusvaldkondades on tänavu toetatavate investeeringuobjektide nimekiri kõvasti laienenud , eriti taimekasvatuse ja põllumajandustootmise mitmekesistamise osas . </s> </p>
<p> <s> Loomade ostmise korral toetatakse vaid aretusloomade ( veiste , sigade ja lammaste ) ostmist . </s> <s> Infrastruktuuri osas toetatakse elektrisüsteemide ning veevarustuse- ja kanalisatsioonisüsteemide ehitamist-rekonstrueerimist , samuti elektri- , veevarustuse- ja kanalisatsioonivõrguga liitumist , juurdepääsuteede ehitamist ja rekonstrueerimist ning reovee puhastuse süsteemide ehitamist-täiustamist . </s> </p>
<p> <s> Toetatava tegevuse alla kuuluvad kulutused on samad mis SAPARD-i programmi puhul . </s> <s> See tähendab , et ei toetata maa ja olemasolevate ehitiste ostmist , rentimist ja liisimist , ei hüvitata tolli- , sisseveo- , käibe- jm makse , tasu taotleja enda või tema töötajate poolt tehtud töö eest , tegevuskulusid , panga teenustasusid , patentide ja litsentside ostmist , juriidilisi konsultatsioone , raamatupidamisteenuse ostmist , reklaami , kasutatud seadmete ostmist ja liisingut ( v.a juhul , kui omandiõigus läheb liisingulepingu lõppedes üle taotlejale - kapitalirent on lubatud ) . </s> <s> Erinevalt SAPARD-ist võib selle toetusega osta ka Vene või USA traktoreid - ivesteeringuobjekti päritolumaa pole tähtis . </s> </p>
<p> <s> <hi rend="rasvane"> Kui palju kinni makstakse ? </hi> </s> </p>
<p> <s> Toetust antakse kuni 50% ulatuses projekti maksumusest . </s> <s> Taimekasvatuse investeeringute korral antakse toetust kuni 40% projekti maksumusest . </s> </p>
<p> <s> Kui taotleja kasutuses olevast põllumajandusmaast , püsirohumaast või põllumajanduslikust kasutusest ajutiselt väljas olevast maast asub vähemalt 50% vallas , mis kuulub ebasoodsamate piirkondade hulka , siis antakse toetust kuni 60% projekti maksumusest , v.a taimekasvatuse investeeringud , mille puhul antakse toetust kuni 50% projekti maksumusest . </s> </p>
<p> <s> Kui taotlejaks on noor ettevõtja , antakse toetust kuni 55% projekti maksumusest , ebasoodsamas piirkonnas kuni 65% projekti maksumusest . </s> <s> Taimekasvatuse investeeringute korral antakse toetust kuni 45% projekti maksumusest , ebasoodsamas piirkonnas kuni 55% projekti maksumusest . </s> </p>
<p> <s> Noorele ettevõtjale ettenähtud kõrgema toetusmääraga toetust saavad taotleda füüsilisest isikust ettevõtjad , kes ei ole põllumajandustootmisega tegelnud kauem kui 5 aastat ning kes ei ole toetuse taotlemisele vahetult eelnenud kalendriaasta 31. detsembri seisuga vanemad kui 39-aastased . </s> </p>
<p> <s> Lisaks sellele võivad noorele ettevõtjale ettenähtud kõrgema toetusmääraga toetust taotleda ka äriühingud , kes ei ole põllumajandustootmisega tegelenud kauem kui 5 aastat ning kelle kõik osad või aktsiad kuuluvad füüsilisest isikust osanikele või aktsionäridele , kes ei olnud toetuse taotlemisele vahetult eelnenud kalendriaasta 31. det-sembri seisuga vanemad kui 39-aastased . </s> </p>
<p> <s> <hi rend="rasvane"> Kehtestatud on toetuste laed </hi> </s> </p>
<p> <s> Toetuse maksimaalsed summad on järgmised : </s> </p>
<p> <s> - piimatootmise , loomakasvatuse , loomade ostu ja infrastruktuuri investeeringute korral kuni 4 693 980 krooni aastas ja kuni 9 387 960 krooni aastatel 2004-2006 kokku ; </s> </p>
<p> <s> - taimekaitse , sõnnikulaotuse ja seemnekasvatuse investeeringute korral kuni 1 564 660 krooni aastas ja kuni 3 911 650 krooni aastatel 2004-2006 kokku ; </s> </p>
<p> <s> - taimekasvatuse investeeringute korral kuni 2 346 990 krooni aastas ja kuni 5 476 310 krooni aastatel 2004-2006 kokku ; </s> </p>
<p> <s> - põllumajandustootmise mitmekesistamise korral kuni 782 330 krooni aastas ja kuni 1 564 660 krooni aastatel 2004-2006 kokku . </s> </p>
<p> <s> Ettevõtja võib aastas esitada ka mitu toetuse taotlust , kuid siis ei tohi taotletav toetus tegevuse kohta ühel kalendriaastal taotletud summana ning kolmel kalendriaastal kokku taotletud summana ületada eespool nimetatud maksimaalseid suurusi . </s> </p>
<p> <s> Võrreldes SAPARD-iga on suur muudatus ka see , et alates tänavusest aastast piiratakse ka maksimaalset projekti maksumust ühe taotleja kohta : </s> </p>
<p> <s> - piimatootmise , loomakasvatuse , loomade ostu ja infrastruktuuri investeeringute korral kuni 9 387 960 krooni aastas ja kuni 18 775 920 krooni aastatel 2004-2006 kokku ; </s> </p>
<p> <s> - taimekaitse , sõnnikulaotuse ja seemnekasvatuse investeeringute korral kuni 3 129 320 krooni aastas ja kuni 7 823 300 krooni aastatel 2004-2006 kokku ; </s> </p>
<p> <s> - taimekasvatuse investeeringute korral kuni 5 867 475 krooni aastas ja kuni 13 690 775 krooni aastatel 2004-2006 kokku ; </s> </p>
<p> <s> - põllumajandustootmise mitmekesistamise korral kuni 1 564 660 krooni aastas ja kuni 3 129 320 krooni aastatel 2004-2006 kokku . </s> </p>
<p> <s> Ettevõtja võib aastas esitada ka mitu toetuse taotlust , kuid siis ei tohi projekti maksumus tegevuse kohta kalendriaastal näidatud projekti maksumuste summana ning kolmel kalendriaastal kokku näidatud projekti maksumuste summana ületada eespool nimetatud maksimaalseid suurusi . </s> </p>
<p> <s> Kindlasti peab ka märkima , et lisaks investeeringuobjekti käibemaksuta maksumusele võib kõnealuse meetme raames toetada ka vastava projekti ettevalmistavaid töid . </s> <s> Need võivad moodustada kuni 12% investeeringuobjekti maksumusest - kõik , mis üle selle , jääb taotleja enda kanda . </s> <s> Piiratud on ka toetuse avalduse ja äriprojekti ning neis esitatud andmeid tõendavate dokumentide koostamiseks tellitud töö ja teenuste eest makstavat toetust : see võib olla kõige rohkem 15 000 krooni projekti kohta . </s> </p>
<p> <s> <hi rend="rasvane"> Tähtsad kuupäevad </hi> </s> </p>
<p> <s> Nüüd mõned olulised põllumajandustootmise investeeringutoetuse taotlemisega seotud kuupäevad . </s> </p>
<p> <s> - Taotluste esitamise tähtaja ning investeeringu tegemist tõendavate dokumentide esitamise tähtaja teatab PRIA väljaandes <hi rend="rasvane"> Ametlikud Teadaanded </hi> . </s> </p>
<p> <s> - Nii ettevalmistavate tööde kui investeeringuobjekti pakkumiskutsed peavad olema esitatud pärast <hi rend="rasvane"> 1. jaanuari 2004 </hi> . </s> </p>
<p> <s> - Ettevalmistavate tööde tegemist tõendavad dokumendid ( arve või arve-saateleht ning maksekorraldus ) peavad olema esitatud pärast <hi rend="rasvane"> 1. jaanuari 2004 </hi> . </s> </p>
<p> <s> - Ettevalmistavate tööde eest peab taotleja olema tasunud <hi rend="rasvane"> enne taotluse esitamist </hi> . </s> </p>
<p> <s> - Investeeringut tohib hakata tegema ning investeeringu tegemist tõendavad dokumendid võivad olla väljastatud kõige varem <hi rend="rasvane"> toetuse taotluse esitamisele järgneval päeval </hi> . </s> <s> ( Seega enne PRIA-lt taotluse rahuldamise otsuse saamist võtab tootja riski enda kanda , kui käivitab investeeringu enne , kui pole kindel , kas ta selleks toetust saab või ei saa . </s> <s> Kui talle seda ei anta , siis samale objektile teist korda enam toetust taotleda ei saa . ) </s> </p>
<p> <s> - Kõiki toetuse saamisega seonduvaid dokumente tuleb hoida vähemalt <hi rend="rasvane"> 2015. aasta 31. detsembrini </hi> . </s> </p></div3>
          <div3 type="artikkel"><head> Kalanduse arendusrahastu meetmed käivituvad </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Mehis Tamm PM kalamajandusosakonna peaspetsialist </hi> </s> </p>
<p> <s> <hi rend="rasvane"> Ühtse kalanduspoliitika elluviimiseks rakendatakse meetmeid kalanduse arendusrahastu ( edaspidi KAR ) raames , mis on üks neljast EL struktuurifondist . </hi> </s> </p>
<p> <s> õnda aega oli Eesti kalandussektoril võimalik taotleda EL investeerimistoetusi SAPARD-i meetmete “ Põllumajandus- ja kalatoodete tootmise ja turustamise parandamise investeeringutoetus ” ja “ Maapiirkondades alternatiivse majandusliku tegevuse arendamise ja mitmekesistamise investeeringutoetus ” raames . </s> </p>
<p> <s> 2004. aastal käivituvad KAR esimesed kaks alameedet “ Kalanduse käitlemisketi investeeringutoetuse meetmetest ” , mis asendavad seni SAPARD-i programmi raames antud toetusi kalandusele : </s> </p>
<p> <s> - kala ja muude vesiviljelustoodete töötlemise investeeringutoetus ; </s> </p>
<p> <s> - vesiviljeluse investeeringutoetus . </s> </p>
<p> <s> RAK-i alusel jagatakse lisaks eeltoodud KAR alameetmetele toetust veel : </s> </p>
<p> <s> - kalalaevade püügivõimsuse reguleerimiseks ( meedet rakendatakse aastatel 2005 - 2006 ) ja </s> </p>
<p> <s> - kalalaevastiku moderniseerimiseks ja uuendamiseks ; </s> </p>
<p> <s> kalanduse käitlemisketi investeeringutoetuse meetmete raames aga </s> </p>
<p> <s> - kalasadamate moderniseerimiseks ja </s> </p>
<p> <s> - sisevete kalanduse investeeringutoetuseks . </s> </p>
<p> <s> Muud kalandusega seotud meetmed : </s> </p>
<p> <s> - kalanduse restruktureeri-misega kaasnevad sotsiaalsed meetmed ( meedet rakendatakse aastatel 2005 - 2006 ) ; </s> </p>
<p> <s> - uute turgude leidmine . </s> </p>
<p> <s> <hi rend="rasvane"> Kala töötlemise investeeringutoetus </hi> </s> </p>
<p> <s> Selle meetme eesmärk on parandada kala ja muude vesiviljelussaaduste töötlemise tingimusi , rakendada moodsaid tehnoloogiaid , stimuleerida tootearendust , vähndada töötlemisest tulenevat saastatust , kaasajastada tootmistingimusi ja juurutada uusi tehnoloogiaid . </s> </p>
<p> <s> <hi rend="rasvane"> Toetatavad tegevused : </hi> </s> </p>
<p> <s> - kala ja muude vesiviljelustoodete töötlemiseks vajalike ehitiste , sh külm- ja laohoonete ehitamine või rekonstrueerimine ; </s> </p>
<p> <s> - kala ja muude vesiviljelustoodete käitlemise seadmete ja tehnoloogiliste liinide , sh puhastusseadmete , külmatootmisseadmete , veevarustussüsteemide , energeetikasüsteemide ja keskkonnasõbralikke pakkematerjale kasutavate pakkeliinide ostmine ja paigaldamine ; </s> </p>
<p> <s> - kala või vesiviljelustoodete kvaliteedikontrolliks vajalike seadmete , sh integreeritud infotehnoloogia ostmine ja paigaldamine ; </s> </p>
<p> <s> - paiksete kütteseadmete ostmine ja paigaldamine ; </s> </p>
<p> <s> - külmikveokite ja laotõstukite ostmine ; </s> </p>
<p> <s> - jäätmekäitlusehitiste ehitamine ja rekonstrueerimine ; </s> </p>
<p> <s> - jäätmete käitlemise , kahjutustamise , tootmise kõrvalsaaduste käitlemise seadmete ja tehnoloogiliste liinide ostmine ja paigaldamine . </s> </p>
<p> <s> Abikõlblikud ei ole investeeringud , kui need on seotud kalandus- ja muude vesikultuuritoodetega , mida kavatsetakse töödelda mingil muul otstarbel kui inimese toiduks ja turustamiseks . </s> <s> Ei toetata jaemüüki . </s> </p>
<p> <s> <hi rend="rasvane"> Võimalikud taotlejad </hi> </s> </p>
<p> <s> Toetust võib taotleda ettevõtjana äriregistris registreeritud füüsiline või juriidiline isik , kelle püsiv tegevus on kala või muude vesiviljelustoodete töötlemine ja kellele kuuluv ettevõte või ettevõtte osa on veterinaar- ja toiduameti poolt tunnustatud taotleja . </s> </p>
<p> <s> Investeeringutoetust võib anda kuni 50% investeeringu maksumusest . </s> <s> Maksimaalne taotletav toetuse summa ühe taotleja kohta on : 1 ) 500 000 eurot ehk 7 823 300 krooni aastas , kuid mitte rohkem kui taotleja kuuekordne taotluse esitamisele eelneva aasta bilansimaht ; 2 ) 1 500 000 eurot ehk 23 469 900 krooni kogu kõnealuse programmeerimisperioodi jooksul . </s> <s> Rakenduspiirkonnaks on Eesti . </s> </p>
<p> <s> <hi rend="rasvane"> Vesiviljeluse investeeringutoetus </hi> </s> </p>
<p> <s> Vesiviljeluse all mõeldakse selle meetme puhul veeorganismide arvukuse korrapärast täiendamist , söötmist , kaitsmist ja muud tegevust võtete abil , mis aitavad toodangut suurendada . </s> </p>
<p> <s> <hi rend="rasvane"> Toetatavad tegevused : </hi> </s> </p>
<p> <s> - vesiviljelusehitiste ( tiigid , basseinid , kiirvoolukanalid , regulaatorid , veekogu kohandamiseks vajalikud rajatised , sisekasvatushooned , haudemajad , kalahoidlad , piirderajatised jms ) ehitamine ja rekonstrueerimine ; </s> </p>
<p> <s> - vesiviljelusehitiste juurde kuuluvate seadmete ( haude- , söötmis- , veevarustus- , veepuhastus- , kala sorteerimis- , loen-damis- , kaalumis- , ladustamis- , aereerimis- ja temperatuuri reguleerimise seadmete jms ) ostmine ja paigaldamine ; </s> </p>
<p> <s> - juhtimissüsteemide ( hapniku mõõtmise süsteemid , PH mõõturid jms ) , sh integreeritud infotehnoloogia ( arvuti riist- ja tarkvara ) ostmine ja paigaldamine ; </s> </p>
<p> <s> - kalakasvatussumpade ja teisaldatavate plastbasseinide ostmine ja paigaldamine ; </s> </p>
<p> <s> - kalakasvatussumpade hooldamise seadmete ( ujuvplatvormid , tõstukid , kalapumbad jms ) ostmine ja paigaldamine ; </s> </p>
<p> <s> - kalakasvatussumba teeninduseks vajalike paatide ostmine ; </s> </p>
<p> <s> - vesiviljelustoodete esmaseks töötlemiseks vajalike seadmete ja vahendite ostmine ja paigaldamine ; </s> </p>
<p> <s> - vesiviljelustoodete transpordiks vajalike konteinerite ( koos temperatuuri reguleerimise seadmete , aeraatorite jms-ga ) ostmine ja paigaldamine ; </s> </p>
<p> <s> - negatiivsete keskkonnamõjude vähendamiseks suunatud veepuhastusehitiste ehitamine või rekonstrueerimine ; </s> </p>
<p> <s> - veepuhastusehitistega kaasnevate vajalike seadmete ostmine ja paigaldamine ; </s> </p>
<p> <s> - vesiviljelusehitiste valvesüsteemide ostmine ja paigaldamine . </s> </p>
<p> <s> Ei toetata veekogude asustamist kalaga . </s> </p>
<p> <s> <hi rend="rasvane"> Võimalikud taotlejad </hi> </s> </p>
<p> <s> Toetust võivad taotleda vesiviljelusega tegelevad või seda alustada soovivad ettevõtjad . </s> </p>
<p> <s> Toetust antakse kuni 50% investeeringu maksumusest . </s> <s> Kui aga investeering on mõeldud vesiviljelusega kaasneva keskkonnakoormuse vähendamiseks ning keskkonnasäästliku tootmise tõhustamiseks ja vastavate tehnoloogiate juurutamiseks , võib investeeringutoetuse määraks olla kuni 60% paigutatavast summast . </s> <s> Maksimaalne taotletav toetuse summa ühe ettevõtte kohta on : 1 ) 135 000 eurot aastas ehk 2 112 291 krooni ; 2 ) 405 000 eurot kogu kõnealuse programmeerimisperioodi jooksul ehk 6 336 873 krooni . </s> <s> Rakenduspiirkonnaks on Eesti . </s> </p>
<p> <s> <hi rend="rasvane"> Meetmete käivitumine </hi> </s> </p>
<p> <s> Mõlema alameetme ( kala ja muude vesiviljelustoodete töötlemise investeeringutoetus ja vesiviljeluse investeeringutoetus ) raames toetuse saamiseks hakatakse taotlusi vastu võtma tänavu teises kvartalis . </s> </p>
<p> <s> Teised KAR meetmed on töös ning praeguste kavade järgi muutuvad vastavad toetused kalandussektorile kättesaadavaks tänavuse aasta jooksul . </s> <s> Erandiks on meede “ Kalalaevade püügivõimsuse reguleerimine ” ja meetme “ Muud kalandusega seotud meetmed ” alameede “ Kalanduse restruktureerimisega kaasnevad sotsiaalsed meetmed ” , mida rakendatakse aastatel 2005-2006. </s> </p>
<p> <s> Täpsemat infot KAR meetmete käivitumise kohta annab põllumajandusministeeriumi kalamajandusosakonna peaspetsialist Juhani Papp ( e-post juhani.papp@agri.ee , tel 625 6265 ) ja ( PRIA ) koduleht <gap rend="viited"/> </s> </p></div3>
          <div3 type="artikkel"><head> Toetus MAK-i nõuetega vastavusse viimise eest </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Jüri Rute PM põllumajanduskeskkonna ja taastuvate ressursside büroo juhataja </hi> </s> </p>
<p> <s> <hi rend="rasvane"> Eesti maaelu arengukava 2004-2006 ( MAK ) nõuetega vastavusse viimise meetme põhiseisukohad on põllumajandus-ministeeriumi ja partnerorganisatsioonide tasandil kooskõlastatud , lõplikku kinnitust Euroopa Komisjonilt need aga saanud ei ole . </hi> </s> </p>
<p> <s> Tänavu 16. veebruaril tunnistati MAK küll õigustatuks abi saama , kuid just nõuetega vastavusse viimise toetus tekitas sel ajal veel küsimusi . </s> <s> MAK-i kooskõlastamine Eestis valitsuses ja heakskiitmine Euroopa Komisjonis seisab veel ees . </s> </p>
<p> <s> <hi rend="rasvane"> Toetuse alused </hi> </s> </p>
<p> <s> Seoses astumisega EL-i saab meil veepoliitika kavandamisel aluseks raamdirektiiv , mille siht on kehtestada ühtne raamistik siseveekogude vee , siirdevee , rannikuvee ning põhjavee kaitseks . </s> <s> Veepoliitika raamdirektiiv koondab teised veekaitselised direktiivid ( sh nitraadidirektiivi ) ühe eesmärgi alla . </s> </p>
<p> <s> Riiklikest õigusaktidest on toetuse seisukohalt oluline veeseadus , mille Eesti viib EL-i astumise ajaks Euroopa direktiividega vastavusse . </s> <s> Veeseadus peab tagama sise- ja piiriveekogude ning põhjavee puhtuse ja veekogudes ökoloogilise tasakaalu , samuti peab see reguleerima vee kasutamist ja kaitset ning maaomanike ja veekasutajate suhteid valgalal . </s> </p>
<p> <s> Veeseaduse ja sellest tulenevate alamaktidega sätestatakse valgala põhja- ja pinnavee kaitse veereostuse eest , sh põllumajandustootmisest lähtuva reostuse eest . </s> <s> Kehtestatakse mineraalväetiste , sõnniku , virtsa ning silomahla kasutamise ja hoidmise nõuded . </s> <s> Nõuetega vastavusse viimise meetme puhul pööratakse põhitähelepanu veeseaduse alusel vabariigi valitsuse 2004. a 27. veebruari määrusega nr 57 kehtestatud sõnniku- ja virtsahoidlatele kehtestatud lekkekindluse nõuetele . </s> </p>
<p> <s> Toetuse maksmise aluseks on EL ühise põllumajanduspoliitika rakendamise seaduses ja Euroopa Nõukogu määruses nr 1257/1999 meetme kohta sätestatu ning MAK . </s> <s> Nende dokumentide alusel koostatakse põllumajandusministri määrus “ Nõuetega vastavusse viimise toetuse saamiseks esitatavad täpsemad nõuded ning toetuse taotlemise , taotluse menetlemise ja toetuse maksmise täpsem kord ” . </s> <s> Viimane on alles eelnõu ning osa detailsemaid reegleid võib muutuda . </s> </p>
<p> <s> <hi rend="rasvane"> Toetuse eeldatav mõju </hi> </s> </p>
<p> <s> MAK-i üldosas väidetakse , et põllumajandustootjad on viimastel aastakümnetel kõige vähem raha paigutanud sõnnikukäitluse keskkonnanõuetega vastavusse viimiseks . </s> <s> Lisakulutused tõstavad toodangu omahinda ja vähendavad konkurentsivõimet . </s> <s> Üksikute ettevõtete riigisisene konkurentsivõime püsib juhul , kui loomakasvatajad teevad nõutavad kulutused enam-vähem üheaegselt ehk mõne aasta jooksul . </s> <s> Sõnnikukäitlusse investeerimisega paratamatult kaasneva toodangu omahinna tõusu ja seega rahvusvahelise konkurentsivõime languse aitab nõuetega vastavusse viimise toetus osaliselt kompenseerida . </s> </p>
<p> <s> Sõnnikukäitluse korrastamine kujuneb lähemate aastate üleriigiliseks pingutuseks , millest võidavad elukeskkond , maaelanikud , projekteerimis- ja ehitusfirmad . </s> <s> Põllumajandustootja saab lisatööd ja peab tegema täiendavaid kulutusi , aga vastu saab selle eest hea maine ja võimaluse tootmist jätkata . </s> <s> Kui minnakse üle uutele tehnoloogiatele , võib investeering pikaajalises plaanis tuua ka otsest majanduslikku kasu . </s> </p>
<p> <s> Keskkonnale mõjub selline toetus väga hästi : sõnnikukäitlus paraneb ning sellega ka maaelanike elutingimused lautade lähedal . </s> <s> Veekogude ja põhjavee virtsaga reostamine peaks vähenema tuntavalt . </s> <s> Kunagi kaugemas tulevikus peaksid loomakasvatajad ümber korraldama kogu sõnnikutehnoloogia ( sh laotustehnoloogia ) . </s> </p>
<p> <s> <hi rend="rasvane"> Toetuse suurus </hi> </s> </p>
<p> <s> Loomakasvatuse investeeringuvajadusi uuriti aastal 2000 PHARE projekti “ Põllumajandushoonete efektiivsema kasutuse uuring ” raames . </s> <s> Ainuüksi sõnnikuhoidlate korrastamiseks vajaminev üldehituskulu moodustab ca 1,25 miljardit krooni . </s> <s> Üldehituse maksumusele lisanduvad käibemaks , sõnnikupumpade või sõnnikutransportööride maksumus , projekteeri-mis- ja kooskõlastustasud ( geoloogilised uuringud , geodeetilised tööd , sidumine ülejäänud tehnoloogiaga jms ) . </s> </p>
<p> <s> Sõnnikuhoidlate kogumaksumuse arvestamisel peaks seega lähtuma kaks korda suuremast summast ehk 2,5 miljardist kroonist . </s> <s> Kogu sõnnikukäitlussüstee-mi korda tegemiseks vastavalt kehtestatud nõuetele on vaja investeerida veel sõnniku transpordi ja laotuse seadmetesse ligikaudu 782,3 miljonit krooni . </s> <s> Sõnnikukäitluse investeeringuvajaduse ko-gumahuks võib seega arvestada 3,3 miljardit krooni . </s> </p>
<p> <s> Sõnnikuhoidlate loomühiku kohta arvutatud maksumus sõltub suures osas karja suurusest . </s> <s> Mida suurem kari , seda väiksemad on üldehituskulud looma kohta . </s> <s> Põllumajanduse ja maaelu arengu nõukogus ( PMAN ) , mille liikmed on ka põllumajandustootjaid ühendavad organisatsioonid , arutati nõuetega vastavusse viimise toetust mitu korda . </s> <s> Kõige enam tekitaski vaidlusi toetuse suuruse sõltuvus tootja peetavate toetusaluste loomade arvust . </s> </p>
<p> <s> Pärast seda , kui Euroopa Komisjon kehtestas taotleja kohta ülempiiri , arvestatakse loomühiku kohta kõikidele võrdne toetusmäär aastas 1251.70 krooni ( 80 D ) . </s> <s> Taotleja kohta on toetuse ülempiir 391 165 krooni ( 25 000 D ) aastas . </s> <s> Toetust makstakse kolme aasta jooksul . </s> </p>
<p> <s> Taotlejale määratava toetuse suurus sõltub tootjale taotluse esitamise ajal kuuluvate loomade arvust ( see peab olema vastavuses PRIA põllumajandusloomade registri andmetega ) loomühikute arvestuses : </s> </p>
<p> <s> üle 24 kuu vanune veis , sh ammlehm 1 lü ; 6-24 kuu vanune veis 0,6 lü ; kuni 6 kuu vanune veis 0,2 lü emis ( sh põrsastega ) või kult 0,33 lü vähemalt 2 kuu vanune nuumsiga 0,1 lü üle 1 aasta vanune kits või lammas ; kits või utt talledega 0,15 lü </s> </p>
<p> <s> MAK-i vahenditest on järgmisel kolmel aastal ( 2004-2006 ) kavas nõuetega vastavusse viimise toetusteks eraldada kokku 632,9 miljonit krooni , hilisemate taotlejate jaoks arvestatakse lisaraha ka 2007. ja 2008. aasta eelarvesse . </s> </p>
<p> <s> Peale MAK-i on võimalik sõnnikukäitluse korrastamise jaoks toetust küsida ka Eesti riikliku arengukava 2003-2006 raames rakendatavast meetmest nr 3.1 ( põllumajandustootmise investeeringutoetus ) . </s> <s> Samas tuleb silmas pidada , et ühele ja samale investeeringule kahte eri toetust samaaegselt ei saa . </s> </p>
<p> <s> <hi rend="rasvane"> Toetuse taotlemine </hi> </s> </p>
<p> <s> PMAN liikmete üksmeelse heakskiidu leidis põhimõte , et sõnnikukäitluse korrastamise toetuse taotlemine tehakse loomakasvatajal maksimaalselt hõlpsaks . </s> <s> Tegemist ei ole SAPARD-i programmist tuttava investeeringutoetusega , vaid loomühikute arvust sõltuva rahalise toetusega sõltumata korrastatava või rajatava sõnnikuhoidla tüübist või maksumusest . </s> </p>
<p> <s> Toetust võib taotleda füüsiline või juriidiline isik , kes tegeleb veise- , sea- , lamba- või kitsekasvatusega ning kes peab loomakasvatushoones või -rajatises või teatud piiritletud alal loomi üle 10 loomühiku . </s> <s> Taotleja veised , lambad , kitsed ja sead peavad olema nõuetekohaselt registreeritud , nende osas peavad olema täidetud identifitseerimise ja arvestuse pidamise nõuded . </s> <s> Sigade puhul tähendab see seda , et neile peab olema väljastatud karjakood . </s> <s> Loomakasvatusehitis peab olema nõuetekohaselt registreeritud . </s> </p>
<p> <s> Taotleja kohustub teostama toetusperioodi jooksul tegevuskavas kirja pandud investeeringud . </s> <s> Sobivaks loetakse järgmisi tegevusi : </s> </p>
<p> <s> 1 ) loomakasvatusehitise juurde kuuluva objekti ehitamine või rekonstrueerimine , sh laiendamine juurde- või allaehitamise teel , ning objekti tehnosüsteemide rajamine ja muutmine ; </s> </p>
<p> <s> 2 ) sõnniku või virtsa teisaldamise mehhanismide soetamine , sh torujuhtmed loomakasvatusehitisest objektini , vedelsõnniku või virtsa juhtimiskanalid koos pumpadega ; </s> </p>
<p> <s> 3 ) loomakasvatusehitisest objektini ehitatavad sõnnikuelevaatorid ; </s> </p>
<p> <s> 4 ) investeeringuga kaasnevad ettevalmistustööd , sh projekteerimistöö ja projekteerimiseks vajalik ehitusgeoloogiline ja -geodeetiline töö . </s> </p>
<p> <s> Toetuse taotlemisel tuleb esitada taotlus koos sõnnikukäitluse korrastamise tegevuskavaga . </s> <s> Maakonna keskkonnateenistuses kooskõlastatud tegevuskavas tuleb kirjeldada praegust sõnnikukäitluse seisu ning näidata aastate lõikes planeeritavad investeeringud objekti keskkonnanõuetega vastavusse viimiseks . </s> <s> Ka peab kirjas olema taotlemise aasta ja järgmise kahe aasta planeeritav loomade arv . </s> <s> Sõnnikukäitluse korrastamise tegevuskavas tuleb esitada tegevused iga sõnnikuhoidla või sõnniku- ja virtsahoidla kohta eraldi . </s> </p>
<p> <s> <hi rend="rasvane"> Sõnnikukäitluse korrastamise tegevuskava põhilised osad : </hi> </s> </p>
<p> <s> - nende tegevuste loetelu , mis taotleja on teinud ja kavandab teha sõnnikukäitluse nõuetega vastavusse viimiseks ; </s> </p>
<p> <s> - tegevuste ajakava ; </s> </p>
<p> <s> - kohaliku keskkonnateenistuse kinnitus , et kava teostamisel täidetakse veeseadusest ja selle rakendusaktidest tulenevad kohustused . </s> </p>
<p> <s> Taotleja kohustub jätkama toetusperioodi jooksul veise- , sea- , lamba- või kitsekasvatust . </s> <s> Taotluse toetuse saamiseks võib esitada 2004. , 2005. või 2006. aastal . </s> <s> Viimasel juhul laekub kolmas osa toetusest aastal 2008. </s> <s> Arvestada tuleb , et 2004. aasta sügisel küsitud toetuse saab kätte alles 2005. aasta alguses . </s> </p></div3>
          <div3 type="artikkel"><head> Ebasoodsate piirkondade toetus </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Rainer Raidmets PM põllumajanduskeskkonna ja taastuvate ressursside büroo peaspetsialist </hi> </s> </p>
<p> <s> <hi rend="rasvane"> Toetusega aidatakse kaasa maakasutuse ja asustuse püsivusele piirkondades , kus põllumajandusel on oluline roll kultuurmaastiku kujundajana , kuid tootmine ei ole looduslike ja majanduslike tingimuste tõttu konkurentsivõimeline . </hi> </s> </p>
<p> <s> Nende paikkondade määramise põhjendus on detailselt toodud Eesti maaelu arengukavas , millega saab tutvuda põllumajandusministeeriumi kodulehel aadressil <gap rend="hüperlink"/> </s> <s> Toetuse üldised alused on toodud Euroopa Nõukogu määruses 1257/99 , mille kohaselt peab ebasoodsamate piirkondade määratlemisel arvestama loodusliku , majandusliku ja rahvastikuteguriga . </s> <s> Lisaks sellele võib ebasoodsamate piirkondade hulka arvata kuni 10% ulatuses riigi üldpindalast saari ja rannikualasid . </s> <s> Väljatöötatud metoodika alusel loetakse Eestis ebasoodsamateks piirkondadeks 101 valda ( vt kaarti ) . </s> </p>
<p> <s> Nende paikkondade kogupindala moodustab ca 50% riigi pindalast , see on nõutega igati kooskõlas . </s> <s> Alates aastast 2005 on plaanis rakendada ka keskkonnakaitseliste kitsenduste toetus , mille aluseks saavad Natura 2000 alad . </s> </p>
<p> <s> <hi rend="rasvane"> Kes võib toetust taotleda </hi> </s> </p>
<p> <s> Põllumajandusministri määrusega kehtestatakse toetuse saamiseks esitatavad täpsemad nõuded ning toetuse taotlemise , taotluste menetlemise ja toetuse maksmise täpsem kord . </s> <s> Määrus jõustub alates käesoleva aasta maikuust . </s> <s> Järgnevalt on välja toodud olulisemad momendid , mida taotleja peaks teadma enne taotluse esitamist . </s> </p>
<p> <s> Toetust võib taotleda põllumajandusega tegelev füüsiline ja juriidiline isik , seltsing ning muu , juriidilise isiku staatuseta ühendus . </s> <s> Toetust saab taotleda vähemalt 1 ha suuruse põllumajandusmaa , püsirohumaa või põllumajanduslikust kasutusest ajutiselt väljas oleva maa kohta , kusjuures ühegi põllu suurus , millele toetust taotletakse , ei tohi olla väiksem kui 0,3 ha . </s> </p>
<p> <s> Täiendav tingimus on veel see , et toetust võib taotleda eespool nimetatud maa kohta , kui põllumassiiv tervikuna asub ebasoodsamas piirkonnas . </s> <s> Samuti peab taotleja võtma kohustuse täita põllumajanduse üldisi keskkonnanõudeid kogu oma tootmises ja teisi toetuse kohta kehtestatud nõudeid alates 15. juunist ja 5 aasta jooksul esimesest toetuse väljamaksmisest . </s> <s> Põllumajanduse üldiseid keskkonnanõudeid , mida peab järgima , on kokku 7 ning nende eiramise eest vähendatakse toetuse summat . </s> </p>
<p> <s> <hi rend="rasvane"> Nõuded , mida peab järgima </hi> </s> </p>
<p> <s> Üldised keskkonnanõuded , mille täitmist ka kontrollitakse , on järgmised : </s> </p>
<p> <s> 1 ) tootja peab pidama põlluraamatut ; </s> </p>
<p> <s> 2 ) sõnnikuga on lubatud anda haritava maa ühe hektari kohta keskmisena kuni 170 kg lämmastikku aastas ; </s> </p>
<p> <s> 3 ) kasutuses olev taimekaitseseade peab läbima ülevaatuse iga kolme aasta järel ; ülevaatusel kontrollitakse seadme tehnilist seisundit ( nõue rakendub 1.05.2005 ) ; </s> </p>
<p> <s> 4 ) tuleohtlikul ajal on keelatud kulu põletamine ; </s> </p>
<p> <s> 5 ) looduslikul rohumaal on keelatud kasutada väetisi ja taimekaitsevahendeid ; </s> </p>
<p> <s> 6 ) loomapidaja peab pidama arvestust ravimite ja ravimsöötade kasutamise kohta ; </s> </p>
<p> <s> 7 ) loomapidaja on kohustatud pidama oma põllumajandusloomade kohta arvestust , sh registreerima kõik surmajuhud . </s> </p>
<p> <s> Määrusega kehtestatakse ka nõuded põllumajandusmaa , püsirohumaa või põllumajanduslikust kasutusest ajutiselt väljas oleva maa kohta : </s> </p>
<p> <s> - kasutuses oleval põllumajandusmaal peab kasvama kultuur , mis on külvatud , maha pandud või istutatud hiljemalt 15. juuniks , või siis peab maa olema hoitud mustkesas ; </s> </p>
<p> <s> - rohumaa peab olema niidetud vähemalt üks kord enne 31. juulit või karjatatud , kusjuures niide peab olema ära veetud või hekseldatud ( see nõue ei kehti rohumaa rajamise aastal ja heinaseemne kasvatamiseks kasutatava rohumaa suhtes ) ; </s> </p>
<p> <s> - põllumajanduslikust kasutusest ajutiselt väljas olevale maale peab 1. juuliks olema külvatud põllumajanduskultuur või peab seda maad hoidma mustkesas või peab seal olema tehtud enne 31. juulit mehhaaniline umbrohutõrje . </s> </p>
<p> <s> <hi rend="rasvane"> Taotluste vastuvõtt algab 17. mail </hi> </s> </p>
<p> <s> Toetuse taotluste vastuvõtt toimub 17. maist 15. juunini ning need tuleb esitada PRIA-le . </s> <s> Tuleb esitada vormikohane taotlus , kinnitus kohustuse võtmise kohta 5 aastaks ja põllumassiivi kaart , millele on märgitud põldude numbrid ja põldude piirid . </s> <s> Igal järgneval neljal aastal tuleb esitada taotlus ja põllumassiivi kaart . </s> </p>
<p> <s> Kui PRIA on andmete õigsust ja toetuse saamise nõuetele vastavust kontrollinud , tuleb 17. novembriks otsustada , kas toetus määrata või mitte . </s> </p>
<p> <s> Taotlus jäetaks rahuldamata , kui taotleja veisekarja kuuluva looma organismist või majandusüksusest leitakse keelatud aineid . </s> <s> Keelatud ainete nimekiri ja teatud juhtudel kasutamise kord on kehtestatud põllumajandusministri määrustega . </s> <s> Samuti jäetakse taotlus rahuldamata , kui taotleja on rikkunud kolme või enamat üldist keskkonnanõuet . </s> </p>
<p> <s> Ebasoodsamate piirkondade toetus ühe hektari kohta on 390 krooni ning raha makstakse välja ajavahemikus 1. detsembrist 30. aprillini . </s> </p>
<p> <s> Kui toetuse saaja majandusüksuses midagi olulist muutub , on ta kohustatud sellest PRIA-le 10 tööpäeva jooksul teatama . </s> <s> Teatamise viimane tähtaeg on 15. oktoober . </s> <s> Oluliseks muudatuseks loetakse põllumajandusmaa pindala vähendamist , suurendamist ja asendamist . </s> <s> Kui toetuse saaja suurendab toetusaluse põllumajandusmaa pindala kohustuse perioodil kokku üle 30% , peab ta võtma uue kohustuse ja eelmine kohustus lõpetatakse . </s> </p>
<p> <s> Toetuse saaja võib kohustuse üle anda ka teisele isikule , kes võib ülejäänud ajaks kohustuse enda peale võtta . </s> <s> Kui keegi kohustust üle ei võta , siis tagastab toetuse saaja määratud toetuse . </s> </p>
<p> <s> Kui toetuse saaja on täitnud 3 järjestikuse aasta jooksul kõik kohustused ja lõpetab siis põllumajandustegevuse , siis saadud toetust tagasi ei nõuta . </s> <s> Kui aga toetuse saaja vähendab toetusaluse põllumajandusmaa pindala algsega võrreldes üle 30% , siis toetust ei määrata ja eelmistel aastatel makstud raha nõutakse tagasi . </s> <s> Toetust ei nõuta tagasi , kui toetuse saaja ei saa kohustusi täita vääramatu jõu toimimise tõttu . </s> </p>
<p> <s> Toetuse taotlemisel soovitame kasutada juhendmaterjali “ Abiks taotlejale ” ning lisainformatsiooni ka PRIA veebileheküljelt <gap rend="viited"/> , abi saab ka PRIA piirkondlikest büroodest . </s> </p></div3>
          <div3 type="artikkel"><head> Põllumajanduslik keskkonnatoetus </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Sille Teiter PM põllumajanduskeskkonna ja taastuvate ressursside büroo peaspetsialist </hi> </s> </p>
<p> <s> <hi rend="rasvane"> Põllumajanduslikku keskkonnatoetust on Eestis makstud alates 2000. a , mil hakati toetama mahepõllumajanduslikku tootmist . </hi> </s> </p>
<p> <s> Aasta-aastalt on lisandunud uusi toetatavaid tegevusi , nii et eelmisel aastal ulatus Eesti põllumajandustootjatele makstav põllumajandusliku keskkonnatoetuse kogusumma üle 40 miljoni krooni . </s> <s> Siiani on kogu see raha tulnud Eesti riigi eelarvest . </s> </p>
<p> <s> <hi rend="rasvane"> Toetuse saamiseks kehtestatud üldised nõuded </hi> </s> </p>
<p> <s> Seoses euroliitu astumisega rakendub Eestis maaelu arengukava 2004-2006 ( MAK ) , mille raames makstakse põllumajandusega tegelejatele mitut liiki maaelu arengu toetusi , sh põllumajanduslikku keskkonnatoetust . </s> <s> MAK-i raames makstavale keskkonnatoetusele on kogu Euroopa Liidus kehtestatud ühtsed nõuded . </s> </p>
<p> <s> Olulisemad neist on järgmised : </s> </p>
<p> <s> - <hi rend="rasvane"> Põllumajanduslik keskkonnatoetus on ainus maaelu arengu meede , mis kõigile EL maadele kohustuslik on . </hi> </s> <s> Lahtiseletatult tähendab see , et kõigil , kes Eestis põllumajandusega tegelevad , peab olema võimalus saada põllumajanduslikku keskkonnatoetust . </s> </p>
<p> <s> - <hi rend="rasvane"> Selle toetuse saamise tingimuseks on üldiste keskkonnanõuete täitmine . </hi> </s> <s> Sisuliselt tähendab see seda , et toetuse taotleja täidab kõiki põllumajandustootmisega seotud keskkonnaalaseid õigusakte . </s> <s> Liikmesriigil on õigus kehtestada kontrollitavad standardid , mille rikkumisel põllumajanduslikku keskkonnatoetust vähendatakse . </s> <s> Näiteks on veeseadusega kehtestatud nõue , et sõnnikuga on lubatud anda haritava maa hektari kohta keskmisena kuni 170 kg lämmastikku aastas . </s> <s> Kui seda ületatakse , vähendatakse keskkonnatoetuse summat samal aastal 5% . </s> </p>
<p> <s> - <hi rend="rasvane"> Toetuse saajale hüvitatakse saamata jäänud tulu ja lisakulutused , millele võidakse lisada täiendav stiimul ( kuni 20% ) . </hi> </s> <s> Seega ei ole keskkonnatoetuse puhul tegu toetusega sõna otseses mõttes , vaid keskkonnateenuse ostmisega toetuse saajatelt . </s> <s> Kõigi toetussummade väljaarvutamisel tuleb Euroopa Komisjonile väga täpselt ära näidata , kui palju tulu tootjal saamata jääb ja mis lisakulutusi ta on teinud - see on ju põllumajandusliku keskkonnatoetuse aluseks . </s> <s> Kuna MAK-i läbirääkimised Euroopa Komisjoniga polnud artikli kirjutamise ajaks veel lõppenud , on ka kõik artiklis toodud toetussummad esialgsed ja võivad veel muutuda . </s> </p>
<p> <s> - <hi rend="rasvane"> Toetuse saaja võtab endale viieks aastaks kohustuse täita põllumajandusliku keskkonnatoetuse nõudeid . </hi> </s> <s> Kui tootja tuleb alates käesolevast aastast seda toetust taotlema , siis annab ta allkirja , et kohustub kõiki vastavaid nõudeid täitma viie aasta jooksul . </s> <s> Selle viie aasta jooksul garanteeritakse toetuse taotlejale kindel toetussumma , mida vähendada ei tohi . </s> </p>
<p> <s> <hi rend="rasvane"> Kes võivad toetust taotleda ? </hi> </s> </p>
<p> <s> Põllumajanduslikku keskkonnatoetust võib taotleda põllumajandusega tegelev füüsiline isik , juriidiline isik , seltsing ning muu , juriidilise isiku staatuseta ühendus . </s> </p>
<p> <s> Minimaalne maa suurus , millele toetust saab taotleda , on üks hektar . </s> <s> Väikseim põld , mille kohta toetust makstakse , peab olema vähemalt 0,3 ha suurune . </s> <s> Samuti peab maa olema kantud põllumajandustoetuste ja põllumassiivide registrisse . </s> </p>
<p> <s> <hi rend="rasvane"> Tänavu toetatavad tegevused </hi> </s> </p>
<p> <s> Tänavu on põllumajandusliku keskkonnatoetuse meetme raames kogu Eestis võimalik toetust taotleda kolmeks tegevuseks : keskkonnasõbralik tootmine , mahepõllumajanduslik tootmine ja eesti tõugu hobuse kasvatamine . </s> <s> Kokku on sel aastal kõnealuseks toetuseks ette nähtud 219 miljonit krooni . </s> </p>
<p> <s> <hi rend="rasvane"> Keskkonnasõbraliku tootmise toetuse nõuded </hi> </s> </p>
<p> <s> Isik , kes taotleb toetust keskkonnasõbraliku toomise eest , peab alltoodud nõudeid täitma kogu põllumajanduslikus kasutuses oleval maal . </s> </p>
<p> <s> Kuna keskkonnasõbraliku tootmise tähtsaid aluseid on tootmise planeerimine , peab toetuse taotleja koostama nii viljavaheldusplaani kui ka väetusplaani . </s> </p>
<p> <s> - <hi rend="rasvane"> Viljavaheldusplaan </hi> tuleb koostada ja viljavaheldust järgida järgmiste põhimõtete alusel : </s> </p>
<p> <s> 1 ) maal , kus järgitakse viljavaheldust , kasvatatakse igal aastal vähemalt 15 protsendil liblikõielisi või liblikõieliste ja kõrreliste heintaimede segu . </s> <s> Neid heintaimi võib kasvatada ka allakülvina ; </s> </p>
<p> <s> 2 ) samal põllul ei kasvatata teravilja järjest rohkem kui kolmel järjestikusel aastal ja sama liiki teravilja- , kaunvilja- , rühvel- , kiu- ja õlikultuure enam kui kahel järjestikusel aastal ; </s> </p>
<p> <s> 3 ) mustkesa , mida kasutatakse punktis 2 nimetatud kultuuride vaheldusena , ei loeta põllumajanduskultuuriks ning kultuuride järgnevust see ei katkesta . </s> </p>
<p> <s> Viljavaheldust ei pea rakendama : </s> </p>
<p> <s> 1 ) 5 ja enama aasta vanusel või 5 ja enama aasta vanuseks planeeritud püsirohumaal ; </s> </p>
<p> <s> 2 ) looduslikul rohumaal ; </s> </p>
<p> <s> 3 ) puuvilja- ja marjakultuuride ning ravim- ja maitsetaimede kasvatamiseks kasutataval maal ; </s> </p>
<p> <s> 4 ) heinaseemne tootmiseks kasutataval maal ; </s> </p>
<p> <s> 5 ) põldudel , mis on väiksemad kui 0,3 ha ; </s> </p>
<p> <s> 6 ) põllumajanduskasutusest ajutiselt väljas oleval maal ; </s> </p>
<p> <s> 7 ) põldudel , mille mulla hap-pesus ( pHKCl ) on kohaliku maa-parandusbüroo väljastatud tõendi kohaselt kuni 5,5 . </s> </p>
<p> <s> Viljavaheldusplaan tuleb koostada ja PRIA-le esitada toetuse taotlemise aastal . </s> </p>
<p> <s> - <hi rend="rasvane"> Väetusplaani </hi> peab toetuse taotleja kandma andmed oma ettevõttes tekkiva orgaanilise väetise ja sisseostetavate väetiste kohta ning orgaaniliste ja mineraalväetiste kasutamise kohta põldude lõikes . </s> </p>
<p> <s> Väetusplaan koostatakse kõigil viiel aastal , mille jooksul põllumajandusliku keskkonnatoetuse kohustus kehtib , ja see peab olema ettevõttes kontrolliks kohapeal kättesaadav . </s> </p>
<p> <s> Keskkonnasõbraliku tootmise eest toetuse taotleja peab väetama haritavat maad arvestades , et mineraalväetiste ja sõnnikuga on aastas ( kogu haritava maa keskmisena ) hektari kohta lubatud anda kuni 170 kg lämmastikku , sellest mineraalväetistega kuni 100 kg . </s> </p>
<p> <s> Üks kord 5-aastase kohustuseperioodi jooksul peab toetuse taotleja laskma teha mullaproovid , millega määratakse mulla happesus , orgaanilise aine või huumusesisaldus ning taimede poolt omastatava fosfori ja kaaliumi sisaldus . </s> <s> Kui toetust taotletakse tänavu , peavad mullaproovid olema akrediteeritud laborisse saadetud 2005. aasta 31. detsembriks ja kontrollimiseks kättesaadavad ettevõttes kohapeal alates 2006. aasta 1. maist . </s> <s> Kui mullaproovid on taotlemisele eelneva kolme aasta jooksul tehtud ja seda on võimalik ettevõttes dokumentaalselt tõestada , tuleb mullaproovid laborisse saata aasta hiljem ehk siis 2006. aasta 31. detsembriks . </s> </p>
<p> <s> Rohumaid tuleb niita vähemalt üks kord aastas hiljemalt 31. juuliks soovitatavalt keskelt lahku või servast serva meetodil , või siis tuleb seal loomi karjatada . </s> <s> Niide peab olema ära veetud või hekseldatud . </s> <s> Niitmise ja karjatamise nõue ei kehti rohumaa rajamise aastal , heinaseemnepõldude ja poollooduslike koosluste kohta . </s> </p>
<p> <s> Toetuse taotlemise aastal peab taotleja osalema vähemalt 6 tundi põllumajandusministeeriumi tellitud keskkonnasõbraliku tootmise koolitusel , lisaks sellele tuleb keskkonnasõbraliku tootmise koolitusel osaleda ülejäänud 4 aasta jooksul kokku veel vähemalt 6 tundi . </s> </p>
<p> <s> Kui ettevõttes kasvatatakse lambaid , kitsi , hobuseid , lehmi , härgi või lehmiknoorkarja ( alates 2 kuu vanusest ) , tuleb neid ajavahemikus 17. maist kuni 1. septembrini karjatada väljas . </s> </p>
<p> <s> Toetust keskkonnasõbraliku tootmise eest makstakse kahes grupis : rohumaadele makstav toetus on 331 krooni hektari kohta aastas , ülejäänud põllumajanduslikus kasutuses olevale maale makstav toetus on 714 krooni hektari kohta aastas . </s> </p>
<p> <s> <hi rend="rasvane"> Mahetootmise toetuse saamise nõuded </hi> </s> </p>
<p> <s> Mahepõllumajandusliku tootmise eest toetuse taotlemise eeltingimus on keskkonnasõbraliku tootmise nõuete täitmine ettevõttes . </s> </p>
<p> <s> Mahetootmise toetust taotlev ettevõte peab olema Taimetoodangu Inspektsiooni poolt tunnustatud mahepõllumajanduse seaduses sätestatud alusel . </s> </p>
<p> <s> Kui toetust mahetootmise eest taotletakse esmakordselt , peab samal aastal osalema vähemalt 12 tundi põllumajandusministeeriumi tellitud mahepõllumajandusliku tootmise koolitusel . </s> </p>
<p> <s> Kõik toetuse saajad peavad viienda kohustuseaasta lõpuks olema osalenud vähemalt 18 tundi põllumajandusministeeriumi tellitud mahetootmise koolitusel . </s> </p>
<p> <s> Toetust makstakse kolmes grupis vastavalt kasvatatavale kultuurile järgmiselt : </s> </p>
<p> <s> - Püsirohumaadele ja looduslikele rohumaadele , mille hektari kohta on ettevõttes vähemalt 0,1 loomühikut ja nendest loomühikutest vähemalt 50% moodustavad maheviisil peetavad loomad , makstav toetus on <hi rend="rasvane"> 1156 krooni </hi> hektari kohta aastas . </s> </p>
<p> <s> - Teraviljale , kaunviljale , tehnilistele kultuuridele , kartulile ja lühiajalisele rohumaale makstav toetus on <hi rend="rasvane"> 1516 krooni </hi> hektari kohta aastas . </s> </p>
<p> <s> - Avamaa-köögiviljale ( sh söödajuurviljale ) , ravim- ja maitsetaimedele ning puuvilja- ja marjakultuuridele makstav toetus on <hi rend="rasvane"> 3764 krooni </hi> hektari kohta aastas . </s> </p>
<p> <s> Ettevõtte nendele maadele , mille kohta taotlejal mahetootmise toetust õigus saada ei ole , on võimalik taotleda toetust keskkonnasõbraliku tootmise eest . </s> </p>
<p> <s> <hi rend="rasvane"> Eesti tõugu hobuse toetuse nõuded </hi> </s> </p>
<p> <s> Eesti tõugu hobuse kasvatamise eest toetuse taotleja peab kasvatama taotlemise ajal vähemalt 6 kuu vanust puhast tõugu , tõuraamatusse kantud ja nõuetekohaselt identifitseeritud eesti tõugu hobust ning hoidma teda karjas kogu 5-aastase kohustuseperioodi jooksul . </s> <s> Sel perioodil võib taotleja asendada looma teise loomaga , kes vastab samuti toetuse saamise nõuetele . </s> </p>
<p> <s> Toetussumma on <hi rend="rasvane"> 2550 krooni </hi> hobuse kohta aastas . </s> </p>
<p> <s> <hi rend="rasvane"> Toetuse taotlemise aeg </hi> </s> </p>
<p> <s> Taotlusi võetakse vastu PRIA büroodes <hi rend="rasvane"> 17. maist kuni 15. juunini 2004 </hi> . </s> </p>
<p> <s> Taotlusi on võimalik esitada ka elektrooniliselt aadressil toetustaotlused@pria.ee . </s> </p>
<p> <s> Taotluse esitamisel või saatmisel on 2004. aastast alates oluline taotluse PRIA-sse jõudmise aeg , postitempli kuupäeva enam ei vaadata . </s> </p>
<p> <s> Hilinenud taotlusi võetakse tänavu vastu ajavahemikus 16. juuni kuni 9. juuli . </s> <s> Hilinenud taotluste puhul vähendatakse toetusesummat 1% iga hilinenud tööpäeva kohta . </s> <s> Pärast 9. juulit taotlusi vastu ei võeta . </s> </p>
<p> <s> Taotluse esitamist ei maksa jätta viimastele päevadele , sest siis võivad PRIA büroodes pikad järjekorrad olla . </s> </p>
<p> <s> <hi rend="rasvane"> Nõutavad dokumendid </hi> </s> </p>
<p> <s> Põllumajandusliku keskkonnatoetuse taotlemisel tuleb esitada järgmised dokumendid : </s> </p>
<p> <s> - põllumajandusliku keskkonnatoetuse kohustuse võtmise blankett ; </s> </p>
<p> <s> - pindalatoetuste taotlus ; </s> </p>
<p> <s> - põldude loetelu ; </s> </p>
<p> <s> - viljavaheldusplaan ( eesti tõugu hobuse kasvatajatelt seda muidugi ei nõuta ) ; </s> </p>
<p> <s> - põllumassiivide kaardid ; </s> </p>
<p> <s> - toetuse esmakordsel taotlemisel tuleb esitada ka põllumajandustoetuste ja põllumassiivide registrisse kandmise avaldus . </s> </p>
<p> <s> Järgmisel neljal kohustuseaastal tuleb põllumajandusliku keskkonnatoetuse iga-aastaseks maksmise taotlemiseks esitada pindalatoetuste taotlus , põldude loetelu ja põllumassiivide kaardid , kus on näidatud kõik taotleja põllumassiivid ja põllud . </s> </p>
<p> <s> <hi rend="rasvane"> Toetuse vähendamine </hi> </s> </p>
<p> <s> Varasematel aastatel jäi toetuse taotleja väikseimagi nõuetest kõrvalekalde korral põllumajanduslikust keskkonnatoetusest ilma . </s> <s> Alates tänavusest aastast on PRIA-l õigus taotlus ka osaliselt rahuldada . </s> <s> Iga tegevuse nõuete rikkumise eest on ette nähtud teatud karistus , mille suurus sõltub rikkumise raskusest . </s> <s> Näiteks kui toetuse taotleja ei ole keskkonnasõbraliku tootmise koolitusel käinud , vähendatakse toetussummat 5% ja määratakse tähtaeg koolitusel ära käimiseks . </s> <s> Kui aga väetist on kasutatud lubatust rohkem , vähendatakse aasta toetussummat 20% . </s> </p>
<p> <s> Kui kõigi rikkumiste peale kokku on toetussumma vähenenud üle 50% , siis taotlejale jooksval aastal ja sellele järgneval aastal toetust ei määrata . </s> <s> Samuti ei ole taotlejal järgmisel aastal õigust võtta uut põllumajandusliku keskkonnatoetuse kohustust . </s> </p>
<p> <s> <hi rend="rasvane"> Toetuse määramine ja maksmine </hi> </s> </p>
<p> <s> Taotluse rahuldamata jätmise või toetuse määramise otsustab PRIA peadirektor hiljemalt <hi rend="rasvane"> 17. novembriks </hi> . </s> </p>
<p> <s> Toetuse saajate nimed avalikustatakse PRIA kodulehel <gap rend="viited"/> . </s> </p>
<p> <s> Taotluse rahuldamata jätmisel või toetuse vähendamise otsuse korral teavitab PRIA sellest taotlejat kirjalikult 10 tööpäeva jooksul otsuse tegemise päevast arvates . </s> </p>
<p> <s> Toetuse maksab PRIA taotleja arveldusarvele alates 1. detsembrist , kuid mitte hiljem kui toetuse määramise aastale järgneva aasta 30. aprillil . </s> </p>
<p> <s> <hi rend="rasvane"> Täpsem info </hi> </s> </p>
<p> <s> Täpsemat infot põllumajandusliku keskkonnatoetuse kohta saab PRIA kodulehelt <gap rend="viited"/> ja PRIA piirkondlikest büroodest . </s> </p></div3>
          <div3 type="artikkel"><head> Ühtne pindalatoetus ja täiendavad otsetoetused </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Katrin Puhm PM põllumajanduse informatsiooni ja tulupoliitika büroo juhataja </hi> </s> </p>
<p> <s> <hi rend="rasvane"> Tänavu hakatakse Euroopa Komisjoni määruse nr 2199/2003 alusel maksma ühtset pindalatoetust . </hi> </s> </p>
<p> <s> Selles määruses sätestatakse üleminekumeetmed Euroopa Nõukogu määruse ( EÜ ) nr 1259/1999 kohaldamiseks 2004. aastal seoses ühtse pindalatoetuse kavaga Tšehhis , Eestis , Küprosel , Lätis , Leedus , Ungaris , Maltal , Poolas , Sloveenias ja Slovakkias . </s> </p>
<p> <s> <hi rend="rasvane"> Osa maksab euroliit , osa oma riik </hi> </s> </p>
<p> <s> Ühtne pindalatoetus moodustab 25% tänavuste EL otsetoetuste summast . </s> <s> Samas on liitumisläbirääkimistel kokku lepitud , et uued liikmesmaad võivad teatud ulatuses , s.o kuni 55%-ni EL toetuste hulgast , katta oma riigieelarvest . </s> <s> Kui liitumiseelsed toetused olid suuremad kui Euroopa Liidu toetus , siis võib liikmesriik lisana maksta nii palju , et saavutataks liitumiseelse toetuse suurus , millele lisatakse veel 10% . </s> </p>
<p> <s> Euroopa Liidu eelarvest on ühtse pindalatoetuse maksmiseks eraldatud <hi rend="rasvane"> 334,8 miljonit krooni </hi> . </s> <s> Toetust ei saa taotleda majapidamised , kes kasutavad maad alla 1 ha või kelle põllumajandusmaa pole heas korras . </s> <s> Arvestuste kohaselt tuleks ühtse pindalatoetuse <hi rend="rasvane"> hektarimakseks </hi> maksimaalselt <hi rend="rasvane"> 418.50 krooni </hi> . </s> <s> Kui toetuse taotlustel esitatud ja toetust väärivaks tunnistatud pind on suurem kui 800 000 ha , vähendatakse hektarimakset proportsionaalselt . </s> </p>
<p> <s> Ühtset pindalatoetust on õigus taotleda põllumajandusliku tegevusega seotud tootjal , kes on füüsiline või juriidiline isik või selliste isikute rühm , olenemata sellest , missugune õiguslik seisund on sellele rühmale ja rühma liikmetele riigisisese õigusega antud . </s> <s> Põllumajandusliku tegevuse all mõeldakse põllumajandustoodete kasvatamist või muul viisil tootmist , sh saagikoristust , piimakarja pidamist , põllumajandusloomade aretamist ja pidamist ning maa hoidmist heades põllumajandus- ja keskkonnatingimustes . </s> </p>
<p> <s> <hi rend="rasvane"> Eesmärk on maad kasu-tada ja see korras hoida </hi> </s> </p>
<p> <s> Toetus on mõeldud maa tegelikule kasutajale , s.t isikule , kes reaalselt teeb majanduslikke kulutusi . </s> <s> Toetusega hüvitatakse talle osaliselt tema kulud ja sektori omapärast tulenev risk . </s> <s> Toetust saab taotleda vähemalt 1 ha põllumajandusmaa kohta ning põllu suurus ei tohi olla väiksem kui 0,3 ha . </s> </p>
<p> <s> Ühtse pindalatoetuse eesmärk on kindlustada maa kasutamine ning hoida see heas põllumajanduslikus ja keskkonnaalases korras . </s> <s> Selleks on riik kehtestanud teatud kriteeriumid , mida tuleks toetuse taotlemise puhul järgida : </s> </p>
<p> <s> - Kindlustamaks minimaalne korrastatus ja looduslike koosluste säilitamine , tuleb aktiivses tootmises oleval maal kasvatada põllumajanduskultuure , mis on külvatud hiljemalt 15. juuniks . </s> <s> Või siis peab samaks kuupäevaks olema rajatud mustkesa . </s> </p>
<p> <s> - Enne taotluse esitamise aastat rajatud rohumaad peab vähemalt üks kord enne 31. juulit niitma või seal peab olema karjatatud loomi . </s> <s> Niitmise puhul peab niide olema ka ära veetud või hekseldatud . </s> <s> Ka peab silmaga vaadates olema tuvastatav , et see kõik on tõepoolest tehtud . </s> <s> Heinaseemne kasvatamiseks kasutatava rohumaa suhtes see tingimus ei kehti . </s> </p>
<p> <s> - Põllumajanduskasutusest ajutiselt väljas olevale maale peab 1. juuliks olema külvatud põllumajanduskultuur või rajatud mustkesa või peab seal 31. juuliks olema tehtud umbrohutõrje . </s> </p>
<p> <s> <hi rend="rasvane"> Võimalus saada täiendavat otsetoetust </hi> </s> </p>
<p> <s> Nagu eespool mainitud , on võimalus maksta lisaks ühtsele pindalatoetusele ka täiendava maksena riigieelarvest teatud ulatuses toetust . </s> <s> Täiendavat otsetoetust põllumajanduskultuuride kasvatamiseks saab maksta kuni 55% EL toetuste suurusest . </s> <s> Sertifitseeritud seemne kasvatamiseks tohime maksta liitumiseelse tasemeni ning lisa 10% tulenevalt sellest , et Eesti liitumiseelne toetus oli suurem EL omast . </s> <s> Veistele makstav täiendav otsetoetus võib ulatuda 55%-ni EL toetustest , uttede täiendav otsetoetus aga jällegi liitumiseelse tasemeni pluss lisa 10% . </s> </p>
<p> <s> Kui ühtse pindalatoetuse maksmiseks eraldatakse raha Euroopa Liidu eelarvest , siis täiendava otsetoetuse puhul kasutab liikmesriik oma eelarvesummasid , ka maaelu arengukava ( MAK ) meetmete jaoks eraldatud raha . </s> </p>
<p> <s> Täiendavateks otsetoetusteks eraldatav summa ei tohi siiski ületada MAK-i kogusummast 20% , samuti võib sellega katta vaid täiendava otsetoetuse osa kuni 40% EL tasemest . </s> <s> MAK-i raames eraldatakse <hi rend="rasvane"> täiendavateks otsetoetusteks 200,3 miljonit krooni </hi> ( sh nii EL-poolne kui Eesti-poolne kaasfinantseerimine ) ning meie riigi eelarvest lisaks veel 86,8 miljonit . </s> </p>
<p> <s> <hi rend="rasvane"> Põllukultuuride kasvatamise täiendavat otsetoetust </hi> on õigus saada ühtse pindalatoetuse saajal ning ta peab seal kasvatama üht järgmistest kultuuridest : nisu ja meslin , rukis , oder , kaer , tritik , mais , terasorgo , tatar , hirss , suhkrumais , sojauba , raps , päevalill , hernes , põlduba , maguslupiin , linaseeme , läätsed , kikerherned , vikiliigid ( Vicia sativa , Vicia ervilia Willd . ) </s> <s> , hübriidmais , õliseemne- ja õliviljataimed . </s> <s> Vastavalt veeseadusele peab tegevus põllul olema kantud põlluraamatusse . </s> </p>
<p> <s> Põllukultuuride kasvupind , mis on arvestusliku ühikumäära aluseks võetud , on toodud Eesti ühinemislepingus Euroopa Liiduga ning kui lisada sellele veel kaunviljade pind , moodustaks see 363 573 ha . </s> <s> Täiendava otsetoetuse ühikumäär oleks 888.90 kr/ha - selleks eraldatud summa on 323,2 miljonit krooni . </s> </p>
<p> <s> <hi rend="rasvane"> Sertifitseeritud seemne kasvatamise täiendavat otsetoetust </hi> võib maksta 379 t sertifitseeritud linaseemne ja heinaseemne kasvatamise eest . </s> <s> 379 t seemne tootmiseks arvestatakse 1299,2 ha . </s> <s> Seda toetust on kavas tänavu maksta heinaseemne kasvatamiseks , seda 1248 ha ulatuses . </s> <s> Raha on selleks kokku 1,5 miljonit krooni . </s> </p>
<p> <s> Toetuse saamise üks kriteerium on see , et kasutatav põld peab olema Taimetoodangu Inspektsiooni poolt põldtunnustatud hiljemalt 20. septembriks . </s> <s> Ka sertifitseeritud seemne põldudel tehtud tööd peavad olema kantud põlluraamatusse . </s> </p>
<p> <s> Toetus on ette nähtud järgmiste kultuuride kasvatamiseks : soo-kastehein , suur kastehein , valge kastehein , roomav kastehein , kõrge raikae-rik , harilik kerahein , roog-aruhein , lamba-aruhein , harilik aruhein , punane aruhein , festulolium , itaalia raihein , karjamaa-raihein , hübriidraihein ( Lolium x boucheanum ) , mugultimut , põldtimut , salunurmikas , aasnurmikas , harilik nurmikas , kroon-magusristik , humallutsern , harilik lutsern ( ökotüübid ) , harilik lutsern , harilik esparsett , aleksandria ristik , roosa ristik , kahkjaspunane ristik , punane ristik , valge ristik , valge ristik ( var Giganteum ) , pärsia ristik , suvivikk , põld-hiirehernes . </s> </p>
<p> <s> <hi rend="rasvane"> Täiendavat otsetoetust saavad ka veise- ja utekasvatajad </hi> </s> </p>
<p> <s> Loomakasvatuses on võimalik täiendavalt maksta nii veise- kui ka utekasvatajatele . </s> <s> Täiendavat otsetoetust veise kohta ei anta piimalehmade puhul , kes 2004. aasta alguses said piimalehma kasvatamise toetust . </s> <s> Seda sellepärast , et ühtse pindalatoetuse summa katab ära piimalehmade 55% EL toetuse taseme . </s> </p>
<p> <s> Ka põllumajandusloomade täiendava otsetoetuse taotlejad peavad olema taotlenud ühtset pindalatoetust . </s> <s> Täiendavat otsetoetust põllumajandusloomadele antakse nende loomade kohta , kes seisuga 17. mai 2004 olid põllumajandusloomade registris taotleja nimele registreeritud . </s> <s> Kehtib ka nõue , et nii veiste kui uttede puhul oleks täidetud kõik identifitseerimise ja registreerimise nõuded . </s> </p>
<p> <s> Samuti on taotlejal kohustus pidada karjas nii palju loomi , kui taotluses kirjas oli , taotluse päevast kuni 1. septembrini . </s> <s> Toetus määratakse veistele , kes olid 17. mai seisuga vähemalt kuu aega vanad , ning uttedele , kes samal päeval olid vähemalt aasta vanad . </s> <s> Uttede puhul on kehtestatud karja miinimaalsuuruseks 10 looma . </s> </p>
<p> <s> <hi rend="rasvane"> Toetuse maksmisel arvestatakse koefitsienti </hi> </s> </p>
<p> <s> Põllumajandusloomade täiendavat otsetoetust antakse vastavalt loomale , tema soole ja vanusele koefitsiendi alusel . </s> <s> Ühikumäär koefitsiendi 1 korral oleks 774.50 krooni ( raha on selleks eraldatud 113,1 miljonit krooni ) . </s> <s> Veisekasvatamise toetuse puhul jagunevad koefitsiendid järgmiselt : lehmad ja üle 24 kuu vanused lehmmullikad - 1,4 ; üle 8 kuu vanused pullid ja härjad - 1 ; üle 8 kuu ja kuni 24 kuu vanused lehmmullikad - 0,7 ja üle 1 kuu vanused vasikad - 0,2 . </s> <s> Seega näiteks toetus ühe vasika eest oleks 154.90 krooni ( 774,5 x 0,2 ) , üle 8 kuu vanuste pullide ja härgade toetus 774.50 krooni ( koefitsient 1 ) . </s> </p>
<p> <s> Uttede puhul on koefitsient aga 0,15 looma täiendava toetuse summast ning lisamakse 10% . </s> <s> Kuna selleks otstarbeks on eraldatud 10 miljonit krooni , teeb see looma kohta 209 krooni . </s> </p>
<p> <s> <hi rend="rasvane"> Avalduste vastuvõtt algab 17. mail </hi> </s> </p>
<p> <s> Ühtse pindalatoetuse ja täiendava otsetoetuse taotlusi võetakse PRIA büroodes vastu <hi rend="rasvane"> 17. maist kuni 15. juunini </hi> . </s> <s> Tark oleks taotlused isiklikult kohalikku büroosse tuua , siis on võimalik dokumentide esmane kontroll kohe ära teha . </s> <s> Kui mõni viga on sisse sattunud , saab taotluste vastuvõtja sellele kohe tähelepanu juhtida . </s> </p>
<p> <s> Kui taotlus saadetakse posti teel , tuleb arvestada saatmisele kuluva ajaga , sest tänavusest aastast alates arvestatakse taotluse esitamise ajaks taotluse PRIA büroosse saabumise aega . </s> </p>
<p> <s> Toetuse määramise või taotluse rahuldamata jätmise otsustab PRIA peadirektor . </s> <s> Otsus vormistatakse peadirektori käskkirjaga hiljemalt 17. novembriks 2004. </s> <s> Toetuse saajate nimed avalikustatakse PRIA kodulehel <gap rend="viited"/> . </s> <s> Taotluse rahuldamata jätmise või toetuse vähendamise otsuse korral teavitab PRIA sellest taotlejat kirjalikult 10 tööpäeva jooksul otsuse tegemise päevast arvates . </s> </p>
<p> <s> Lähtuvalt toetuseks eraldatud rahasummast , kehtestab põllumajandusminister ühtse pindalatoetuse , põllukultuuride , sertifitseeritud seemne , veiste ja uttede kasvatamise täiendava otsetoetuse ühikumäära hiljemalt 24. novembriks 2004. </s> </p>
<p> <s> Toetusraha makstakse välja taotleja poolt põllumajandustoetuste ja põllumassiivide registrisse esitatud arveldusarvele ajavahemikul <hi rend="rasvane"> 1. detsembrist 2004 kuni 30. aprillini 2005 </hi> . </s> </p>
<p> <s> Ühtse pindalatoetuse ja täiendava otsetoetuse maksmise alused annab Euroopa Liidu ühise põllumajanduspoliitika rakendamise seadus ning põllumajandusministri määrus “ Ühtse pindalatoetuse ja täiendava otsetoetuse saamiseks esitatavad nõuded ning toetuse taotlemise ja taotluse menetlemise kord ” . </s> </p>
<p> <s> Nende dokumentidega saab tutvuda põllumajandusministeeriumi kodulehel <gap rend="viited"/> , PRIA koduleheküljel <gap rend="viited"/> , samuti Riigi Teataja koduleheküljel <gap rend="viited"/> ning maamajandusteabe internetiportaalilt <gap rend="viited"/> </s> </p></div3>
          <div3 type="artikkel"><head> Enam esitatud küsimusi toetuste saamise kohta </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Ants Laansalu PM nõunik </hi> </s> </p>
<p> <s> <hi rend="rasvane"> Tänavu pakutavate põllumajanduse ja maaelu toetuste arv ja summad suurenevad mitu korda . </hi> </s> </p>
<p> <s> Olukorra teeb keeruliseks asjaolu , et uute toetusliikide võimaluste tundmaõppimise aeg on väga lühike . </s> <s> Paremate toetustingimuste taotlemine ja kokkuleppimine nõudis eeldatust rohkem aega , kuid see tasub end tulevikus mitmekordselt . </s> <s> Enamik uusi toetusi on seotud ettevõtja kohustustega ja selleks tööks meil praktilisi kogemusi ei ole . </s> <s> Alljärgnevalt vastan lühidalt sagedamini esitatud küsimustele . </s> </p>
<p> <s> <hi rend="rasvane"> Miks ei võetud maade deklareerimise avaldustega vastu ka ühtse pindalatoetuse taotlusi ? </hi> </s> </p>
<p> <s> Toetusi ei maksta lihtsalt põllumajandusmaa pindala järgi , vaid teatud tegevuste , sh põllukultuuride kasvatamise ja loomade pidamise eest . </s> <s> Seejuures peavad need tegevused vastama teatud nõuetele . </s> </p>
<p> <s> <hi rend="rasvane"> Kellel on õigus toetusi taotleda ? </hi> </s> </p>
<p> <s> Neid on õigus taotleda põllumajandusega tegeleval füüsilisel ja juriidilisel isikul , seltsingul või muul , juriidilise isiku staatuseta ühendusel , kes kasutab vähemalt 1 ha põllumajandusmaad , mille üksikute osade suurus on vähemalt 0,3 ha . </s> <s> Maa omandiõigusest ainuüksi ei piisa . </s> <s> Taotleja , sõltumata sellest , kas ta on omanik või ettevõtja , peab võtma enesele kohustused maa heas korras hoida . </s> </p>
<p> <s> <hi rend="rasvane"> Kas toetusi maksustatakse ja kui , siis mismoodi ? </hi> </s> </p>
<p> <s> <hi rend="rasvane"> Toetusi eraldi ei maksustata . </hi> </s> <s> Maksustatakse tulu , mis tekib toodangu ja teenuste müügist ja sellele liidetud toetustest , millest lahutatakse tootmiskulud . </s> <s> Kui tootmiskulud ja tulud on tasakaalus , kulud ületavad tulusid või tulud ei ületa maksustatava tulu määra , siis makse maha ei arvata . </s> </p>
<p> <s> <hi rend="rasvane"> Kuidas kujuneb toetuse saamine siis , kui toetuse saamise ajal läheb piimatööstus pankrotti , raha jääb saamata ja omafinantseering on küsitav ? </hi> </s> <hi rend="rasvane"> <s> Sama võib juhtuda näiteks põrsaste ootamatu suremise või muu äparduse korral . </s> </hi> </p>
<p> <s> Omafinantseering on nõutav ainult ühe toetuse - põllumajandustootmise investeeringutoetuse taotlemisel . </s> <s> Ülejäänud toetuste taotlemisel , sh nõuetele vastavusse viimise toetuse taotlemisel , omafinantseeringut ei nõuta . </s> </p>
<p> <s> <hi rend="rasvane"> Kas toetusraha nõutakse tagasi , kui toodangut ei õnnestu suurendada ? </hi> </s> </p>
<p> <s> Toodangu suurendamist ei nõuta ühegi toetuse puhul . </s> <s> <hi rend="rasvane"> Toetusraha nõutakse tagasi või vähendatakse nendel juhtudel , kui toetusi on kasutatud ebasihipäraselt või välja makstud alusetult . </hi> </s> <s> Nõuete tahtliku ignoreerimise korral võib vähendada toetust väiksemate rikkumiste korral viiendiku võrra , suuremate rikkumiste korral aga võib toetustest täielikult ilma jätta . </s> <s> Toetussummat ei nõuta tagasi nendel juhtudel , kui tegemist on vääramatu jõu mängu astumisega . </s> </p>
<p> <s> <hi rend="rasvane"> Kui palju peab toodang suurenema , et ettevõtet peetaks majanduslikult jätkusuutlikuks ? </hi> </s> </p>
<p> <s> Jätkusuutlikkust hinnatakse müügitulu suurenemise , mitte toodangu mahu järgi . </s> </p>
<p> <s> Võrreldakse toetuse saamisele eelnenud ja taotlemisele järgnenud kolmanda aasta majandustulemusi . </s> </p>
<p> <s> <hi rend="rasvane"> Kuidas saab ühelt hektarilt 45 000 krooni sissetulekut ? </hi> </s> </p>
<p> <s> Müügitulu nõue on esitatud <hi rend="rasvane"> ainult elatustalu toetuse taotlemisel </hi> . </s> <s> Kõigi teiste toetuste taotlemisel sissetuleku määra tingimust ei ole esitatud . </s> <s> Elatustalu toetuse saamise õigus on 5 aasta jooksul FIE-l , kelle tulu omatoodetud põllumajandussaaduste ( sh mesi ja karusnahad ) müügist oli taotluse esitamisele eelnenud aastal vähemalt 31 300 krooni ( mitte 45 000 krooni , nagu oli esialgu kavatsetud ) , aga ei ületanud 281 600 krooni . </s> <s> Müügitulude hulka ei arvestata toetusi . </s> <s> Samaaegselt elatustalu toetusega makstakse kõiki teisi toetusi vastavalt sellele , kuidas on täidetud nende toetuste tingimused . </s> </p>
<p> <s> <hi rend="rasvane"> Mis vahe on mahedal ja keskkonnasõbralikul tootmisel ? </hi> </s> </p>
<p> <s> Vahe on ettevõtjale , tootmisele ja toodangu kvaliteedile esitatavates nõuetes . </s> <s> Mahetootmisele esitatakse rangemad nõuded ja seetõttu on selle tootmisviisi toetuse määrad suuremad . </s> </p>
<p> <s> <hi rend="rasvane"> Kas suurtootjad vähendavad väiketootjate toetuste mahtu ? </hi> </s> </p>
<p> <s> Ei vähenda . </s> <s> Toetusi ei maksta tootmise mahu järgi , vaid eelistatult kvaliteedi eest laiemas tähenduses . </s> <s> Ühtsele pindalatoetusele üleminekuga kaotati toodangu koguste mõju , keskkonna- ja mahetoetustega anti suuremad võimalused nendele taludele , kellel ei ole piisavalt raha tootmise intensiivistamiseks . </s> </p>
<p> <s> <hi rend="rasvane"> Informatsiooni saab täiendavalt : </hi> </s> </p>
<p> <s> - PRIA andis eelmise aasta lõpus välja kõiki tänavusi toetusi tutvustava infovihiku . </s> <s> Seal on kirjas nii kõik toetused kui ka see , kes neid saab . </s> <s> Infovihikut saab nii PRIA büroodest kui ka internetileheküljelt . </s> </p>
<p> <s> PRIA saadab kõigile oma klientidele infolehe , kus on kirjas lähikuudel taotletavate toetuste lühitutvustus ja ka see , kellele toetus mõeldud on . </s> <s> Toetuse kohta saab aga kõige põhjalikuma info iga toetuse taotlemiseks koostatud juhendmaterjalist “ Abiks taotlejale ” . </s> <s> Seda saab nii PRIA büroodest kui ka internetilehelt . </s> </p>
<p> <s> - Nõu saab ka kohalikust teabekeskusest , need asuvad enamasti taluliidu või tootjate liidu juures . </s> <s> Teabekeskused aitavad otsida vastuseid küsimustele , kui põllumees kahtleb selles , kas tal on õigus üht või teist toetust saada . </s> </p></div3>
          <div3 type="artikkel"><head> Eurotoetused ei ole sotsiaalabi </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Ants Laansalu PM nõunik </hi> </s> </p>
<p> <s> <hi rend="rasvane"> 2004. aasta kujuneb Eesti põllumajanduse administratiivse suutlikkuse proovikiviks . </hi> </s> <hi rend="rasvane"> <s> Meil tuleb euromeetmed rakendada lühikese aja jooksul . </s> </hi> </p>
<p> <s> Euroopa Liidu põllumajanduspoliitika meetmed on välja kujunenud pika aja jooksul - alates 1958. aastast . </s> <s> Meil tuleb need omaks võtta ja rakendada ligi kümme korda lühema perioodi jooksul . </s> <s> Õigusaktide rakendamise aeg jääb väga lühikeseks ning see võib põhjustada arusaamatusi toetustaotluste esitamisel ja läbivaatamisel . </s> </p>
<p> <s> Asjaosalistel tekib alati küsimusi , miks tehti nii ja mitte teisiti , miks ei alustatud varem , miks ei informeeritud õigel ajal jms. </s> </p>
<p> <s> Praegu on selge põhimõte see , et toetusi ei maksta lihtsalt maa pindala järgi , vaid teatud tegevuste , sh põllukultuuride kasvatamise ja loomade pidamise eest , kusjuures tegevus peab vastama ka teatud nõuetele . </s> </p>
<p> <s> <hi rend="rasvane"> Toetused ei ole sotsiaalabi </hi> </s> </p>
<p> <s> Meedias on sageli avaldatud arvamusi , justkui peaks põllumajandus alluma üldistele turureeglitele . </s> <s> Kõigil tuleb ilma riigi sekkumiseta toime tulla ! </s> <s> Arenenud ühiskondades on aga jõutud arusaamisele , et nendes majandusharudes , kus inimtegevus mõjutab otseselt keskkonda , ei tohi turg inimese ja looduse suhteid reguleerida . </s> </p>
<p> <s> 1960.-1970. aastatel selgus , et majanduslike huvide nimel tekitati loodusele suurt kahju . </s> <s> Keskmisel ja vanemal põlvkonnal on veel meeles , millist kahju põhjustas keskkonnale 1980. aastatel ka Eestis omaks võetud nn tööstuslik põllumajandus . </s> <s> Halvima vältimiseks hakati EL riikides rakendama põllumajandustootmist piiravaid ja keskkonna säästmist stimuleerivaid poliitikameetmeid . </s> </p>
<p> <s> Otsetoetuste saamise õigus on seotud peamiselt kohustusega kasutada maad heaperemehelikult . </s> <s> Keskkonnatoetused on näiteks tegelikult hüvitis rakendatud keskkonnapiirangute tõttu saamata jäänud tulu ja samaaegselt tervislikuma toidu tootmise eest . </s> </p>
<p> <s> <hi rend="rasvane"> Asjaosalistel endil tuleb targalt kaasa rääkida </hi> </s> </p>
<p> <s> Otsuste arukus sõltub ka talunike ja teiste põllumajandustootjate informeeritusest ning kompetentsusest . </s> <s> Näiteks mullu märtsikuus lepiti põllumajanduse ja maaelu arengu nõukogus kokku elatustalu toetuse maksmise kriteeriumides ja sh ka see , et omatoodetud põllumajandussaaduste müügi tulu on vähemalt 45 000 krooni aastas . </s> <s> Nõukogus olid ka talunike ja põllumajandustootjate organisatsioonide juhid , kes olid sellise tingimisega nõus . </s> </p>
<p> <s> Pärast ministeeriumi , PRIA ja nõustajate osavõtul korraldatud väiketalunike teavitamise kampaaniat selgus aga , et see kokku lepitud käibe tase on liiga kõrge . </s> <s> Talupidajate keskliidu ettepanekul alandati minimaalset põllumajandustoodangu müügitulu määra kolmandiku võrra ehk 31 300 kroonini aastas . </s> <s> Müügitulu hulka ei arvata toetusi , nagu ekslikult arvatakse . </s> </p>
<p> <s> See on ilmekas näide , et demokraatlik otsustusprotsess võtab aega . </s> <s> Väiketalude toetuse saamise võimalusi ja tingimusi tuli selgitada ametnikel ja nõustajatel , enne kui talunikud asjast aru said ja leidsid , et mõned tingimused neid ei rahulda , ja seejärel oma ettepaneku tegid . </s> </p>
<p> <s> Aega saab võita ainult sel juhul , kui kõigil asjast huvitatud osapooltel on olukorrast ülevaade ja nad suudavad asjade seisu analüüsida . </s> <s> Seega ei sõltu õigusaktide asjatundlikkus ja koostamise kiirus ainult ametnikest , nagu sageli arvatakse , vaid ka sellest , kui hästi talunike ja põllumajandustootjate organisatsioonide juhid teavad oma liikmete vajadusi ja seaduselooja võimalusi . </s> </p>
<p> <s> Euroopa Liit pakkus mullu oktoobris uutele liikmesmaadele võimalust rakendada uut , alates 2007. aastast planeeritud reformikava juba liitumishetkel 2004. aastal . </s> <s> Pakkumine tähendas suuremaid võimalusi ja ka administratiivset kokkuhoidu , kuid sellega kaasnevat pingelisemat ettevalmistamise perioodi . </s> </p>
<p> <s> <hi rend="rasvane"> Paremates tingimustes kokku leppimine nõuab rohkem aega </hi> </s> </p>
<p> <s> Uute liikmesmaade , sh ka Eesti nõusolekule järgnes 16. detsembril 2003 Euroopa Komisjoni määrus , milles sätestati uuele toetussüsteemile ülemineku meetmed . </s> <s> Vastavad täiendused tehti ka EL ühise põllumajanduspoliitika määruse eelnõusse . </s> <s> Seadust menetleti Riigikogus eelisjärjekorras ja see võeti täiendatud kujul vastu tänavu 24. märtsil . </s> <s> Seaduse menetlemisega samal ajal valmistati ette rakendusmääruste eelnõusid ja PRIA poolt taotluste läbivaatamise ning kontrollimise süsteeme . </s> </p>
<p> <s> Maaelu arengukava meetmete kinnitamine võttis eeldatust rohkem aega , kuna meie põllumajandustootjad soovisid EL nõuetega kohanemiseks suuremaid toetusmäärasid , see tuli aga kooskõlastada Euroopa Komisjoniga . </s> </p>
<p> <s> Esialgu küll kaotati aega , aga tänu arukamatele otsustele võidetakse seda tulevikus tunduvalt rohkem tagasi . </s> </p>
<p> <s> <hi rend="rasvane"> Aja nappus seab lisakohustusi </hi> </s> </p>
<p> <s> Sel aastal hakatakse jagama mitut uut toetust . </s> <s> Olukorra teeb keeruliseks asjaolu , et uute toetusliikide rakendamisel puuduvad praktilised kogemused ja seega pole välistatud ka ebameeldivad üllatused . </s> <s> Kuna enamik uusi toetusi on seotud ettevõtja kohustustega , on taotluste läbivaatamine ja kontrollimine keeruline . </s> <s> Toetuste taotlejate arv suureneb senisega võrreldes mitu korda . </s> </p>
<p> <s> Analüüsid näitavad , et edukatel talunikel suurenevad nii toetused kui netolisandväärtus ( ettevõtjatulu + palk ) , vähemedukatel suurenevad ainult toetused . </s> <s> Talunikust enesest sõltub , kas ta kasutab toetusi isikliku tarbimise suurendamiseks või paigutab raha talusse ja saab tänu sellele suuremat tulu tulevikus . </s> </p>
<p> <s> Iga potentsiaalne toetuse taotleja peaks enesele esitama vähemalt kolm küsimust : </s> </p>
<p> <s> 1. Kes ma olen ja kelleks soovin saada ? </s> <s> 2. Mida ma tean ja mida ma veel pean teadma ? </s> <s> 3. Kellega koos ma suudan oma eesmärgi saavutada ? </s> </p>
<p> <s> <hi rend="rasvane"> Mitut liiki toetusi on õigus ühel talunikul taotleda ? </hi> </s> </p>
<p> <s> See küsimus huvitab kõiki talunikke . </s> <s> Üldjuhul erinevad toetused liidetakse . </s> <s> Sealjuures peavad olema täidetud iga toetuse saamise tingimused . </s> <s> On avaldatud arvamust , et elatustalu toetus , mis on ette nähtud ainult füüsilisest isikust ettevõtjale , see 15 650 krooni aastas , on nii pisike summa , et see ei otsusta midagi . </s> <s> Selline jutt näitab , et toetuste terviklikust süsteemist pole aru saadud . </s> </p>
<p> <s> Näiteks füüsilisest isikust ettevõtja , talunik , kes kasutab maad ja kasvatab loomi ning kelle talu <hi rend="rasvane"> müügitulu </hi> ( omatoodetud saaduste müük , sh mesi ja karusloomad ) on vähemalt 31 300 ja ei ületa 281 600 krooni aastas , võib saada nelja liiki toetusi : ühtne pindalatoetus + täiendav otsetoetus + elatustalu toetus + nõuetega vastavusse viimise toetus . </s> <s> Elatustalu toetuse saamise tingimuseks on lisaks eespool nimetatud tingimustele <hi rend="rasvane"> majanduslik jätkusuutlikkus : see tähendab , et peab suurenema tulu , mitte toodang </hi> , nagu ekslikult arvatakse . </s> <s> Lisaks eelnimetatud toetustele võib talunik saada keskkonnatoetust ja investeeringutoetust , aga seda vaid juhul , kui on täidetud sellega kaasnevad nõuded . </s> </p>
<p> <s> Kui maakasutuse suurus või majanduslik olukord ei võimalda 2004. aastal saavutada minimaalselt nõutavat müügitulu , säilib elatustalu toetuse ( 15 640 krooni aastas ) taotlemise õigus 2005. ja 2006. aastal ja toetuse saamise õigus viie aasta jooksul . </s> </p>
<p> <s> Toetusi ei maksta kattuvate tegevuste eest . </s> <s> Näiteks ei saa sama sõnnikuhoidla täiustamiseks kasutada üheaegselt nõuetega vastavusse viimise ja investeeringutoetust . </s> <s> Samale maale ei saa üheaegselt toetust mahepõllumajandusliku tootmise ja keskkonnasõbraliku tootmise eest . </s> </p>
<p> <s> Kui talul või põllumajandusettevõttel jääb raha saamata mingil ettevõttest sõltumatul põhjusel ja raha omafinantseeringu katteks ei jätku , võib ta saada teisi toetusi , sh nõuetega vastavusse viimise toetust - selle puhul omafinantseeringut ei nõuta . </s> </p></div3>
          <div3 type="artikkel"><head> 1. mail jõustub ÜPP rakendamise seadus </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Ants Laansalu PM nõunik </hi> </s> </p>
<p> <s> <hi rend="rasvane"> Riigikogu võttis vastu seaduse , millega sätestati uued toetusliigid ja toetuste maksmise alused . </hi> </s> </p>
<p> <s> Ühise põllumajanduspoliitika rakendamise seadus jõustub 1. mail ja selle seaduse alusel hakkab kehtima kolm uut toetuste süsteemi : </s> </p>
<p> <s> 1 ) ühtne pindalatoetus ja täiendavad otsetoetused põllukultuuride ja loomade kasvatamise eest , </s> </p>
<p> <s> 2 ) ÜPP-ga kaasnevad maaelu arengu toetused , mille saamise tingimused ja taotlemise kord on täpsemalt sätestatud maaelu arengukavas ( 2004-2006 ) , </s> </p>
<p> <s> 3 ) turukorraldus , eesmärgiga stabiliseerida siseturgu ning suurendada EL-i põllumajandustoodete konkurentsivõimet maailmaturul . </s> </p>
<p> <s> Seadus käsitleb üldisi nõudeid , mida tuleb täita toetuste saamiseks , toetuste maksmisega seotud institutsioonide töö korraldamist ja järelevalveasutuste tööd . </s> <s> Üksikasjalikud toetuste andmise kord ja nõuded sätestatakse põllumajandusministri määrustes , maaelu arengukavas ja riiklikus arengukavas . </s> </p>
<p> <s> Seadusega on sätestatud nõuded makseagentuuridele , sertifitseerimisasutustele , registritele , riiklikule järelevalvele , põllumajandusarvestuse korraldamisele ning teavitamis- ja müügi edendamise nõuded . </s> </p>
<p> <s> <hi rend="rasvane"> Ühtne pindalatoetus ja täiendavad otsetoetused põllukultuuride ja loomade kasvatamise eest </hi> </s> </p>
<p> <s> Seaduses ja määrustes on viiteid EL määrustele , mis on liikmesriikides otsekohaldatavad . </s> <s> Seni olid EL ametlikud väljaanded kättesaadavad Õigustõlke Keskuses , aprillikuu jooksul avaldatakse need ELi Ametlikes Teadaannetes eesti keeles . </s> </p>
<p> <s> Seni kehtinud teraviljapinna ja saagikuse ning loomade arvu alusel makstud otsetoetuste süsteem asendatakse lihtsama ja põllumehele tootmisotsuste tegemiseks suuremat vabadust võimaldava ühtse pindalatoetuse süsteemiga . </s> <s> Uus süsteem ei erguta ületootmist ja stimuleerib keskkonnasäästlikku tootmist . </s> </p>
<p> <s> Toetust on õigus taotleda põllumajandusega tegeleval füüsilisel ja juriidilisel isikul , seltsingul või muul , juriidilise isiku staatuseta ühendusel , kes kasutab vähemalt 1 ha põllumajandusmaad , mille üksikute osade suurus on vähemalt 0,3 ha . </s> </p>
<p> <s> Ühtne pindalatoetus on tekitanud suurt huvi maaomanike seas , kes ise ei ole seni maad harinud . </s> <s> Maa omandiõigusest ainuüksi ei piisa toetuse taotlemiseks . </s> <s> Taotleja , sõltumata sellest , kas ta on omanik või ettevõtja , peab võtma enesele kohustused hoida maa heas korras . </s> <s> Kui neid nõudeid ei täideta , võib väiksemate rikkumiste korral vähendada toetusi viiendiku võrra , suuremate rikkumiste korral aga toetustest täielikult ilma jätta . </s> </p>
<p> <s> Ettevõtja ja maaomaniku majanduslike suhete reguleerimise aluseks on põllumajandusliku rendi leping . </s> </p>
<p> <s> Ühtse pindalatoetuse aluseks on põllumajandusmaa suurusega 800 000 ha , mis võimaldab toetusi taotleda senise maakasutusega võrreldes 15% suuremale pinnale . </s> <s> Maakasutuse suurus on tootjate ja talunike esindusega kokku lepitud põllumajanduse ja maaelu arengu nõukogus . </s> <s> Toetuse määr on 418 kr/ha . </s> <s> Kui põllumaad võetakse taaskasutusse üle 800 000 ha , vähendatakse pindalatoetuse ühikumäära . </s> <s> Ühtne pindalatoetus 418 kr/ha katab vaevalt maa korrashoiu kulud . </s> <s> Põllukultuuride kasvatamine muutub tasuvaks alles siis , kui kulutusi tehakse vähemalt 6000-7000 kr/ha . </s> </p>
<p> <s> Täiendavate otsetoetuste määramise aluseks on põllukultuuride kasvupind ja loomade arv . </s> <s> Täiendav otsetoetus liidetakse ühtse pindalatoetusega . </s> </p>
<p> <s> <hi rend="rasvane"> Maaelu arengukava toetused </hi> </s> </p>
<p> <s> Maaelu arengukavas on ette nähtud viis toetusliiki , millest neli - elatustalu toetus , EL nõuetega kohanemise toetus , keskkonnatoetus ja ebasoodsate alade toetus - rakenduvad tänavu . </s> </p>
<p> <s> Toetuse taotlejale on esitatud samad nõuded , mis kehtivad ühtse pindalatoetuse taotlejale , ja lisaks sellele iga toetuse saamiseks erinevad tingimused . </s> </p>
<p> <s> Maaelu arengukava toetustega püütakse saavutada viis eesmärki : tasakaalustada intensiivse ja keskkonnasõbraliku tootmise , soodsamate ja ebasoodsamate alade , suurte ja väiksemate majapidamiste majanduslikke võimalusi ning viia tootmine vastavuse EL nõuetega ja suurendada ettevõtjate huvi keskkonda säästva tootmise suhtes . </s> </p>
<p> <s> Nende toetuste saamise tingimused ja määrad on kokku lepitud tootjate esindusorganisatsioonidega põllumajanduse ja maaelu arengu nõukogus , kinnitatud Euroopa Komisjoni poolt ning neil on seaduse jõud . </s> <s> ( Volitusnormid on antud ÜPP rakendusseaduses § 42. ) </s> </p>
<p> <s> <hi rend="rasvane"> Turukorraldus on kogu EL-is ühine </hi> </s> </p>
<p> <s> Turukorralduse eesmärk on tagada turu stabiilsus , põllumajandusega tegelevatele ettevõtjatele taotlushindadele lähedased turuhinnad ning müügitulude jaotus toidutootmise eri sektorites vastavalt panuse suurusele . </s> <s> Turukorralduse mõju iseloomustavad järgmised näited : Eesti piimatootjad said seni tarbijahinnast ainult kolmandiku , Saksa kolleegid enam kui poole . </s> <s> Ebasoodsa konjunktuuri tõttu maailmaturul vähenesid 2002. aastal Eesti põllumajanduses ettevõtjatulud üle 10% , EL-is ainult 3% . </s> </p>
<p> <s> Turukorralduse peamised abinõud on sekkumisost , eraladustamine , tootmiskvoodid , töötlemis- ja kasutustoetused ning kaubavahetuse korraldamine kolmandate riikidega . </s> </p>
<p> <s> Kaubavahetuse korraldamise peamised abinõud on impordi- ja ekspordilitsentsid , eksporditoetused ja imporditollid . </s> </p>
<p> <s> Turukorraldusega seotud sekkumisostu , eraladustamise , ekspordi- , töötlemis- ja kasutustoetused ning kulutused kaetakse võrdsetel alustel vanade liikmesmaadega EL ühiskassast . </s> <s> Puu- ja köögiviljaturu korraldamiseks on toetust võimalik saada ka tunnustatud tootjaorganisatsioonide tegevuskulude katteks . </s> </p>
<p> <s> Sekkumisostu rakendatakse teravilja , piimatoodete , sh või ja lõssipulbri turu stabiliseerimiseks ning minimaalse taotletud hinnataseme saavutamiseks . </s> <s> Samal eesmärgil rakendatakse liha eraladustamist . </s> </p>
<p> <s> Teravilja sekkumisostu pakkumisi võib teha alates 1. novembrist kuni 31. maini ja pakutav kogus peab olema vähemalt 80 tonni . </s> <s> Teravili peab olema EL päritoluga ja selle kvaliteet peab vastama kindlatele nõuetele . </s> <s> Sekkumishind on 1585 kr/t ja see makstakse välja 30-35 päeva pärast seda , kui proovide alusel on selgunud , et teravilja kvaliteet vastab nõuetele . </s> </p>
<p> <s> Sekkumisostuks pakutav või kogus peab olema vähemalt 10 tonni ja lõssipulbri kogus 25 tonni , toodang peab vastama kvaliteedinõuetele . </s> <s> Või sekkumisostu pakkumismenetluse algatab Euroopa Komisjon turuhindade alusel . </s> <s> Pakkumised esitatakse PRIA keskusesse . </s> <s> Lõssipulbri pakkumisi saab esitada ajavahemikus 31. märtsist kuni 31. augustini . </s> <s> Eestis algab taotluste vastuvõtt tänavu 1. mail . </s> </p></div3>
          <div3 type="artikkel"><head> ÜPP toetab mitmekülgset maaelu </head>
<p> <s> <hi rend="kaldkiri"> 21.04.2004 </hi> </s> </p>
<p> <s> <hi rend="rasvane"> Toomas Kevvai asekantsler </hi> </s> </p>
<p> <s> <hi rend="rasvane"> 1. maist on Eesti euroliidu täisliige . </hi> </s> <hi rend="rasvane"> <s> Milliseid muutusi toob see kaasa põllumajandusele ? </s> <s> Arvestades ÜPP pikka ajalugu ning läbi viidud põhjapanevaid muudatusi , on asjakohane teema juurde ikka ja jälle tagasi tulla . </s> </hi> </p>
<p> <s> Kõigepealt sellest , miks EL-is üldse ühist põllumajanduspoliitikat ( ÜPP ) aetakse . </s> <s> Kuna EL juured ulatuvad sõjajärgsesse aega , kus toiduaineid oli puudu , siis seati põhisihiks põllumajanduse areng . </s> <s> Leiti , et otstarbekas on põllumajanduse kiire arengu tagamiseks rakendada ühiseid ja ühetaolisi meetmeid kõigis liikmesriikides . </s> </p>
<p> <s> Nii sooviti vältida omavahelist ületrumpamist toetuste osas ning tagada ühelt poolt põllumajandustoodangule ühtne kaitse kolmandatest riikidest tuleva impordi ees ning teisalt võimaldada kaupade vaba liikumist ühenduse piires . </s> </p>
<p> <s> <hi rend="rasvane"> ÜPP märksõnad </hi> </s> </p>
<p> <s> ÜPP oli oma esmase eesmärgi saavutamisel , milleks oli toiduainetega isevarustamine , vägagi edukas . </s> <s> Võib öelda isegi “ liiga edukas ” , sest areng tõi kaasa kiire või ja vilja ülejääkide kuhjumise ning järjest suurenevad kulutused ülejääkide ekspordile . </s> </p>
<p> <s> Tekkis vajadus ÜPP-d muuta . </s> <s> Hakati rakendama tootmispiiranguid ( piima ja suhkru tootmiskvoodid , toetused põllumaa ajutiseks kõrvalejätmiseks tootmisest ning ka metsastamiseks ) . </s> <s> Põllumajandustootmise efektiivsuse kasvuga vähenes sektori tööjõuvajadus ja nii tuli üha enam hakata tähelepanu pöörama maaelu arengule üldisemalt . </s> <s> Rohkem hakati väärtustama toidu kvaliteeti , selle mitmekesisust ja ohutust ning toetama keskkonnasõbralikumat põllumajandust . </s> </p>
<p> <s> 2003. aastal EL põllumajandusministrite poolt kokku lepitud ÜPP pakett aastani 2013 on kogu senise Euroopa Liidu põllumajanduse ja maaelu arengu loogiline jätk . </s> </p>
<p> <s> Konkreetsete saaduste tootmise toetamiselt minnakse järk-järgult üle põllumajandussektori üldisele toetamisele . </s> <s> Põllumehele antakse vabadus otsustada , mida toota - ta saab arvestada turu nõudlust , mitte seda , mida toetatakse või mida mitte . </s> </p>
<p> <s> Eesti põllumehe jaoks tähendab see seda , et ühtset pindalatoetust makstakse heas põllumajanduslikus ja keskkondlikus korras oleva haritava maa pinna alusel ja pole tähtis , milliseks põllumajandustootmiseks seda kasutatakse . </s> <s> Põllumehel on seejuures õigus saada toetust ka neile pindadele , mida ta ajutiselt tootmiseks ei kasuta , kuid hoiab korras . </s> </p>
<p> <s> Eesti jaoks tähendab see ilmselt heas korras oleva põllumaa pinna laienemist . </s> <s> Oluline on siin silmas pidada , et ühtne pindalatoetus on mõeldud põllumajandusega tegeleja toetamiseks : toetatakse seda , kes maad kasutab ning teeb seepärast ka kulutusi maa korrashoidmisele . </s> </p>
<p> <s> <hi rend="rasvane"> Osa toetusi sõltub siiski tootmisest </hi> </s> </p>
<p> <s> Teatud osa toetustest jääb siiski seotuks tootmisega . </s> <s> Näiteks täiendav otsetoetus , mida makstakse ühtsele pindalatoetusele lisaks vaid juhul , kui kasvatatakse teravilja- , kaunvilja , rapsi-rüpsi , sertifitseeritud heinaseemet , lambaid või veiseid ( v.a piimalemad ) . </s> <s> Selle otsetoetuse kaudu võrdsustatakse teatud määral konkurentsitingimusi vanade ja uute liikmesriikide põllumajandustootjate vahel . </s> <s> Eelkõige on need olulised nn otsetoetuste üleminekuperioodil . </s> </p>
<p> <s> Järjest olulisemat rolli ÜPP-s hakkavad mängima põllumajanduspoliitikaga kaasnevad meetmed , s.t maaelu arengukava ( MAK ) alusel rakendatavad meetmed . </s> </p>
<p> <s> Põllumajanduskeskkonna programmi raames hüvitatakse põllumajandustootjale see osa sissetulekust , millest ta jääb ilma , või täiendavad kulutused , mis ta teeb , võttes endale teatud kohustusi keskkonna huvides . </s> </p>
<p> <s> Vähemsoodsate piirkondade toetus katab osaliselt sellistes piirkondades põllumajandusega tegelemise lisakulu . </s> <s> Eesmärk on hoida edaspidigi põllumajanduse positiivset rolli neis piirkondades ja seda edasi arendada . </s> </p>
<p> <s> Põllumajanduskeskkonna programm ja ka vähemsoodsate alade toetus eeldavad tootjalt vähemalt 5-aastast tegutsemist , samas toovad need kaasa programmiga haaratud põllumaade heaperemehelikuma kasutuse . </s> <s> Seepärast peab maa rendile andja maad kasutavale põllumehele andma kindlasti garantii , et ta saab seda maad sellel perioodil kasutada . </s> </p>
<p> <s> <hi rend="rasvane"> Üleminekumeetmed ja tõukefondid </hi> </s> </p>
<p> <s> Vastavalt liitumislepingule on meil võimalik rakendada maaelu arengukava raames ka mõningaid nn üleminekumeetmeid . </s> </p>
<p> <s> Nõuetega vastavusse viimise toetuse raames on Eestis kavas korvata osaliselt sõnnikumajanduse korrastamise vajadusest tingitud mahukaid investeeringuid aastatel 2004-2006. </s> </p>
<p> <s> Elatustalude üleminekutoetuse eesmärk on toetada väikeste põllumajandustootjate sissetulekuid kuni 5 aasta jooksul . </s> <s> Selle eelduseks on positiivse tegevuskava olemasolu , mille tulemusena peaks ettevõtja olukord paranema . </s> </p>
<p> <s> Põllumajanduse arengule on kindlasti olulised ka tõuke- ehk struktuurifondide raames rakendatavad meetmed , eelkõige juba SAPARD-i raames tuttav investeeringutoetus põllumajandustootmisele , selle mitmekesistamisele ning saaduste töötlemise ja turustamise investeeringutoetus . </s> <s> Aga kindlasti mängivad siin kaudselt rolli pea kõik struktuuriabi meetmed . </s> </p>
<p> <s> <hi rend="rasvane"> Kaubandus- ja turukorraldusmeetmed </hi> </s> </p>
<p> <s> Vaatamata EL põllumajandus-kaubanduspoliitika järkjärgulisele liberaliseerimisele viimase paarikümne aasta jooksul on selle mõju põllumajandusele endiselt suhteliselt suur , eriti kui seda võrrelda Eestis seni rakendatud kaubanduspoliitikaga . </s> </p>
<p> <s> Need abinõud mängivad olulist rolli eriti piimasektoris ning stabiliseerivad ka teravilja ja lihasektorit . </s> <s> Põllumajandustootjale otseselt need meetmed ( liha ja piimatoodete eraladustamine ja sekkumiskokkuost , kasutustoetused , eksporditoetused , impordimaksud ning -kvoodid jne ) nähtavad ei ole , küll aga kajastuvad need stabiilsemates ning piimasektoris seniharjutuga võrreldes kõrgemates kokkuostuhindades . </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
