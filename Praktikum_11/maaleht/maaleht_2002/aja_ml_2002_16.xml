<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 18.04.2002 ( number 16 ( 758 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 18.04.2002 ( number 16/2002 ( 758 ) ) </head>
        <div2 type="rubriik">
          <head> </head>
          <div3 type="artikkel"><head> Arvutiga sinasõbraks </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Arvutikoolitus on kallis investeering , seepärast peab tõsiselt kaaluma , millist koolitajat valida </hi> </s> </p>
<p> <s> Inimene , kes otsib sobivat arvutikoolitust üksikõppijana , vajab eelkõige pealehakkamist . </s> <s> Valides koolitust koos oma ettevõtte või asutuse kolleegidega , on muret vähem , sest sageli hoolitseb korraldusliku poole eest koolitus- või personalijuht . </s> </p>
<p> <s> Üksinda tegutsedes on eeliseks see , et saab täpsemini lähtuda just oma vajadustest : kas peab alustama päris algusest või vajavad baasteadmised ainult pisut meeldetuletamist või täiendamist . </s> <s> Iseenda oskusi ja vajadusi osatakse paremini väljendada . </s> </p>
<p> <s> <hi rend="rasvane"> Millised on vajadused </hi> </s> </p>
<p> <s> Kui kõige tähtsam mõõdupuu on koolituse hind või lähedus elupaigale , siis on valiku tegemine koolituse pakkujate vahel suhteliselt lihtne . </s> </p>
<p> <s> Küsimus tekib aga siis , kui valik tuleb langetada näiliselt võrdsete pakkumiste korral või siis , kui soovitakse saada parima hinna ja kvaliteedi suhtega koolitust . </s> </p>
<p> <s> Enamasti on esimene soovitaja koolitusfirma valikul sõber või tuttav , keda usaldate . </s> <s> See on hea variant , et firmat valida või vältida . </s> <s> Tuleb endale teadvustada , kas teie ja teie sõbra vajadused kattuvad . </s> <s> Kas see , mis oli oluline teistele , on seda ka teile ? </s> </p>
<p> <s> Arvutikoolitus on kallis investeering , seepärast peab tõsiselt kaaluma , millist koolitajat valida . </s> </p>
<p> <s> Sobivat koolitajat välja valides peaks kindlasti uurima , kes on õpetajad . </s> <s> Hea , kui saaks koolitajatega silmast silma rääkida , et täpsustada oma soove ja pakutava sobivust . </s> </p>
<p> <s> Eelistama peaks pedagoogiharidusega lektoreid . </s> <s> Nemad oskavad end paremini panna õppija olukorda ning õpitavat arusaadavamalt seletada . </s> </p>
<p> <s> Kõige halvemad on variandid , kus õpetajaks on nn patsiga poiss , kelle arvutikasutamisoskustes keegi ei kahtle , kuid kahjuks pole tagatist , et ta oma teadmisi ka õppuritele edasi anda oskab . </s> </p>
<p> <s> Esialgu võib koolitusfirma suutlikkus pakkuda kursuste laia valikut tunduda vähetähtis , kuid hiljem võib see oluliseks osutuda . </s> <s> Kui kunagi tekib huvi ja vajadus end veel täiendada , saab firma valikul aega kokku hoida . </s> </p>
<p> <s> Üks tähtis küsimus on , kas saate ikka seda õpet , mida vajate . </s> <s> Võibolla pakutakse teile baastreeningut , aga teie vajadused on hoopis teised . </s> <s> Oluline on koolitusfirma paindlikkus . </s> <s> Kui palju arvestatakse teie eelteadmistega ja kuidas ollakse valmis pakkuma just teile vajaminevat . </s> </p>
<p> <s> <hi rend="rasvane"> Olgu palju praktikat </hi> </s> </p>
<p> <s> Väga tähtsad on õppematerjalid : kas need on ikka valmistatud spetsiaalselt koolitamiseks ? </s> <s> Tuleks kindlasti uurida , kui suur osatähtsus on praktilistel ülesannetel . </s> <s> Üks asi on kuulata teooriat , hoopis paremini kinnistub õpitav aga ise tehes , õpitut läbi proovides . </s> </p>
<p> <s> Pealtnäha tühine asi tundub läbitud koolituse kohta tunnistuse saamine , kuid hiljem võib vastav sertifikaat koolitusel osalemise kohta tugevdada teie CVd . </s> </p>
<p> <s> Tundke huvi , millised on õpiruumid . </s> <s> Mida väiksem rühm , seda tulemuslikum on õppetöö . </s> <s> Optimaalne suurus on 8-10 kursuslast klassitoas . </s> <s> Küsige , kui pikk on firma koolitund . </s> <s> Mõnes firmas arvestatakse tunni pikkust 60 , teises 45 minutiga . </s> </p>
<p> <s> <hi rend="rasvane"> Vaata maailma </hi> </s> </p>
<p> <s> Hea võimalus saada tasuta kvaliteetset arvuti-baasõpet avaneb järgneva kahe aasta jooksul sihtasutuse Vaata Maailma koolitusprojekti raames . </s> <s> Selle käigus antakse arvuti ja Interneti algkoolitus 100 000 täiskasvanud inimesele üle Eesti . </s> </p>
<p> <s> Väärib rõhutamist , et tegemist on just algkoolitusega , kuhu oodatakse neid inimesi , kes pole varem arvutiga kokku puutunud . </s> </p>
<p> <s> Selles suurejoonelises ja ainulaadses ettevõtmises osaleb 10% Eesti täisealisest elanikkonnast . </s> </p>
<p> <s> Eesmärgiks on tõsta Interneti kasutajate hulka Eestis , samuti juurutada koostöös haridusministeeriumiga täiskasvanutes eluaegse õppe mõtet . </s> </p>
<p> <s> Koolitus toimub rohkem kui 200 punktis üle Eesti . </s> <s> Neli tundi õpetatakse baasteadmisi arvutist : kuidas arvutit tööle panna , mida peaks arvuti riistvara komponentidest kindlasti teadma . </s> <s> Lisaks sellele sissejuhatus Windowsi töökeskkonda , töötamine Windowsi programmidega ja failihaldus . </s> </p>
<p> <s> Teised neli tundi puudutavad Internetti , muu hulgas saadakse selgeks meilisaatmine , Interneti-teenustele juurde pääsemine ning nende kasutamine . </s> </p>
<p> <s> Loomulikult võib tekkida küsimus , kus omandatud oskusi kasutada saab . </s> <s> Praegu on Eestis 450 avalikku Interneti-punkti ( AIP ) , kus on keskmiselt 2,3 arvutit . </s> <s> Enamikus AIPides on küll üks-kaks arvutikohta , aga on ka kümnekohalisi . </s> <s> AIPide arv tõuseb pidevalt . </s> <s> Lähemas tulevikus peaks Interneti-ühendus olema ka igas Eesti raamatukogus . </s> </p>
<p> <s> Usun , et arvuti kasutamine ei ole ainult noorte lõbu ja privileeg . </s> <s> Vanemad inimesed võivad võõristust tunda uue ja tundmatu suhtes . </s> <s> Neil võib olla kujunenud arusaam , et ei suuda kunagi orienteeruda arvutimaailma tuhandetes võimalustes . </s> <s> Tegelikult kasutavad ka head arvutioskajad reaalselt kõigest 10% arvuti võimalustest . </s> </p>
<p> <s> <hi rend="rasvane"> Tavaline abimees </hi> </s> </p>
<p> <s> Kus siis võiks igapäevaelus arvutit kasutada ? </s> </p>
<p> <s> • Pidada e-kirjade teel kirjavahetust kaugel elavate sugulaste või tuttavatega . </s> </p>
<p> <s> • Lugeda Internetist töökuulutusi , ajalehti , osaleda aktiivselt jututubades . </s> </p>
<p> <s> • Maksta Interneti kaudu makse , kontrollida pangakontot . </s> </p>
<p> <s> • Suhelda Interneti teel riigiametitega ja nii tublisti aega kokku hoida . </s> <s> Näiteks maksuametiga suhtlemine Interneti teel on üks paljudest võimalustest . </s> </p>
<p> <s> Juba lähitulevikus suureneb nende teenuste arv , mida Interneti kaudu pakub riik . </s> <s> Järjekorras seismist , kohaleminemist ja lahtiolekuaegadega arvestamist jääb veelgi vähemaks . </s> </p>
<p> <s> Eks see kõik näita , et arvuti pole mingi imeloom , vaid tavaline praktiline abimees . </s> </p>
<p> <s> Saagem arvutiga sinasõbraks koolituse kaudu . </s> </p>
<p> <s> <hi rend="rasvane"> Urve Mets , BCS Koolituse tegevjuht </hi> </s> </p></div3>
          <div3 type="artikkel"><head> Lõpukirjandile kriips peale </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Emakeele õpetajate meelest ei ole osaoskuste eksam lõpukirjandist kõneväärselt parem </hi> </s> </p>
<p> <s> Möödunud laupäeval kirjutasid kõik lõpetajad viimast korda riigieksamikirjandit . </s> <s> Miks traditsiooniline lõpukirjand osaoskuste eksami vastu välja vahetatakse , pole päris selge . </s> </p>
<p> <s> Osaoskuste eksami tulihingeline pooldaja , riikliku eksamikeskuse ainespetsialist Märt Hennoste on asendamise esmapõhjuseks nimetanud praeguse eksami pikkust . </s> <s> Kuus tundi pingelist tööd olevat liiast . </s> </p>
<p> <s> <hi rend="rasvane"> Kas on ikka kergem ? </hi> </s> </p>
<p> <s> Uue eksami pikkuseks on kavandatud kaks korda kaks tundi pluss pool tundi pausi . </s> <s> Esimese kahe tunni jooksul peab õpilane kirjutama 400sõnalise arutleva lühikirjandi ühel kuuest etteantud teemast . </s> </p>
<p> <s> Märtsis Tartu õpetajatele esinedes ütles Hennoste , et õpilane peab selle aja jooksul valmis jõudma nii mustandi kui ka puhtandi . </s> <s> Kas selline töökiirus on vähem pingutav , selles julgen küll sügavalt kahelda . </s> </p>
<p> <s> Kahe järgmise tunni jooksul peab õpilane kõigepealt läbi lugema kaks teksti ( kokku kuni 1400 sõna ) ja lahendama nende põhjal mitmesuguseid ülesandeid . </s> </p>
<p> <s> Näiteks selgitama luuletuses esitatud paradoksi , analüüsima lõbu , valu ja armastuse seoseid , esitama ühe probleemi kohta oma põhjendustega seisukoha ( 80-100 sõna ) . </s> </p>
<p> <s> Seejärel lahendama kolm ortograafia- ning ühe stiiliülesande . </s> </p>
<p> <s> Kõik õpilased sellega kindlasti hakkama ei saa . </s> </p>
<p> <s> Teiseks põhjuseks nimetas Hennoste hindamise selgemaks muutmist . </s> <s> Tema sõnul on eksam vaja viia rahvusvaheliselt aktsepteeritavale tasemele , kus hinne näitab , mille eest konkreetselt on see saadud . </s> </p>
<p> <s> Lühikirjandi puhul eeldatakse , et kõik need on ühepikkused kujundivabad mõtteavaldused , mida saab võrrelda . </s> <s> Selleks on välja töötatud vastav hindamisjuhend . </s> </p>
<p> <s> Näiteks sisu eest saab kuni 20 , õigekirja eest 10 ( 0-2 viga ) , sõnavara ja stiili eest 5 ning vormi ja ülesehituse eest 5 punkti . </s> <s> Kui kirjand kehvem , on ka punkte vähem . </s> <s> Kui tekst teemale ei vasta , ei saa ühtegi punkti . </s> </p>
<p> <s> Kõik tundub olevat väga kena , kuid paratamatult tekib küsimus : kui 400sõnalist kirjandit saab hinnata täpselt ( loe : võrreldavalt ) , miks ei võiks samasugust hindamist rakendada 500sõnalise või pikema kirjandi puhul ? </s> </p>
<p> <s> Sel juhul ei peakski ju üle minema uuele , paberimahukamale ning kulukamale eksamile . </s> <s> Et seda siiski tehakse , peaksid eksami teise ja kolmanda osa eest saadavad punktid olema objektiivsed . </s> <s> Näidistestides see paraku nii ei ole . </s> </p>
<p> <s> <hi rend="rasvane"> Kaheldav selgus </hi> </s> </p>
<p> <s> Harjutustesti teise ja kolmanda osa ülesannete puhul hakkavad hindajad lähtuma näidisvastustest . </s> <s> Kahtlen , kas neis on iga ülesande puhul kirjas kõik võimalikud variandid . </s> </p>
<p> <s> Näiteks 2.1.2 nõub , et vastataks Tagore luuletuse “ Aednik ” üheksandas reas esitatud küsimusele : “ Kus on ta ( südame ) kaldad ja ta põhi ? ” </s> <s> Kes oskab öelda , kui palju on vastusevariante ning missuguse vastuse eest võib saada 0 , missuguse eest 3 punkti ( muud võimalused puuduvad ) ? </s> </p>
<p> <s> Selgem pole ka meediateksti kolmanda ülesande lahendusvariantide hindamine . </s> <s> Kirsti Vainküla artiklis “ Lapsed saavad loa salaja aborti teha ” kirjeldatud probleemi kohta tuleb esitada oma põhjendustega seisukoht ( 80-100 sõna ) ning see pealkirjastada . </s> </p>
<p> <s> Juhend ütleb , et hindamisel arvestatakse seda , kas vastus tuleneb alustekstist , on loogiline ning ammendab probleemi . </s> <s> Kuna õpilased peavad esitama oma seisukoha , on üks osa seaduse poolt , teine vastu ja kolmas erapooletu . </s> </p>
<p> <s> Kelle arvamus on õigem ? </s> <s> Mille põhjal hindaja otsustab , kas anda 9 , 6 , 3 või 0 punkti ? </s> <s> Kas õigekirja- , stiili- ja vormivead vähendavad punktide arvu ? </s> <s> Juhend neile küsimustele vastust ei anna . </s> </p>
<p> <s> Sõnavara ja stiiliülesande hindamine pole samuti üheselt mõistetav . </s> <s> Kuna kontekst puudub , on ebasobiva sõna asendamiseks palju võimalusi . </s> <s> Näiteks laused “ Igal õpetajal on oma nägu ” või “ Direktor pakkus välja lõpuaktuse kava ” panevad eesti keele õpetajagi tõsiselt mõtlema , mis siis veel rääkida õpilasest , kes õige vastuse eest saab 1 punkti , vale eest mitte midagi . </s> </p>
<p> <s> <hi rend="rasvane"> Õpetajate ettepanek õhus </hi> </s> </p>
<p> <s> Kuna kõik õpetajate ja õpilaste katsed eksamikeskust kirjandi säilitamise osas ümber veenda luhtusid , pakkusid Tartu õpetajad juba sügisel välja kompromissi : esimene pool eksamist on 3-4tunniline lühikirjand ( kokku 60 punkti ) , teise poole ajal ( 1-2 tundi ) lahendavad õpilased vaid õigekeelsusülesandeid ( kokku 40 punkti ) . </s> </p>
<p> <s> Sel juhul oleks hindamine näidistesti omast objektiivsem ja eksamipinge väiksem . </s> <s> Eksamikeskus sellele ettepanekule ei vastanud . </s> </p>
<p> <s> <hi rend="rasvane"> Külliki Kask , Tartu Karlova gümnaasiumi eesti keele ja kirjanduse õpetaja </hi> </s> </p>
<p> <s> <hi rend="rasvane"> 2002. aasta lõpukirjandite teemad </hi> </s> </p>
<p> <s> “ 21. sajand - mõttemallide muutja ” , “ Inimene siseheitluses hea ja kurja vahel ” , “ Piirid meis ja meie ümber ” , “ Elu tegelikest ja näilistest väärtustest ” , “ Kunst - kas müütide looja või lõhkuja ” , “ Soorollid muutuvas maailmas ” , “ Virtuaalmaailma võlu ja viletsus ” , “ Isamaalisus enne ja nüüd ” , “ Tee Idast Läände on kahesuunaline ” ja “ Ajalugu on suur õpetaja ” . </s> </p></div3>
          <div3 type="artikkel"><head> Hädas Aafrikasse sõiduga </head>
<p> <s> <hi rend="kaldkiri"> 17.04.2002 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Kui 16aastane Valga tüdruk Merili Aafrikasse ei sõida , peaks ta lepingu järgi üle 15 000 krooni trahvi maksma </hi> </s> </p>
<p> <s> “ Nii õudne ! </s> <s> Mida nad nüüd meiega teevad ! ” ahastab kahte last üksi kasvatav ema Valgast . </s> <s> Ta sõlmis lepingu rahvusvahelise õpilasvahetuse organisatsiooniga YFU Eesti MTÜ , et saata oma tütar Merili Mõttus Lõuna-Aafrika Vabariiki . </s> <s> Lepingule kirjutas alla ka Merili . </s> </p>
<p> <s> YFU Eesti osakonna tegevdirektor Oliver Kontram , kelle initsiatiivil ja allkirjaga leping sõlmiti , viibib praegu eksootilises Venezuelas . </s> <s> Eksootikast kaugel on aga Lõuna-Eesti pere , kes Aafrika rütmide asemel on sellise lepingu tõttu sattunud väljapääsmatusse olukorda . </s> </p>
<p> <s> Lepingus on kirjas , et lapsevanem Ene Mõttus peab tütre Aafrika sõidu eest maksma 79 500 krooni . </s> <s> Kui ta nüüd lepingu katkestab , tuleks tal YFU-le maksta sellest summast 20% ehk üle 15 000 krooni kahjutasu . </s> <s> Lepingu katkestamine enne 15. märtsi oleks maksnud 5% kogusummast . </s> </p>
<p> <s> Vaatamata meeleheitlikele pingutustele , pole perel õnnestunud sõiduraha saada . </s> <s> Pereema kuupalk on paar tuhat krooni . </s> <s> Leping on katkestamata , protsent viivise eest tiksub , aga ema ning tütart pole keegi õigeaegselt hoiatanud lepingu ohtude eest . </s> </p>
<p> <s> “ Kas ikka saate raha sponsoritelt kokku ? </s> <s> Katsuge ikka raha saada ! ” innustatakse selle asemel aeg-ajalt Tallinna kontorist . </s> </p>
<p> <s> <hi rend="rasvane"> Kirjutas mõtlemata alla </hi> </s> </p>
<p> <s> YFU ( Youth For Understanding ) on mittetulunduslik organisatsioon , mis organiseerib õpilasvahetust riikide vahel . </s> <s> YFU asutati 1951 USAs ja tegutseb praegu 45 riigis üle maailma . </s> <s> Põhitöö teevad vabatahtlikud , otsides sobilikke vahetusõpilasi , keda aastaks välisriiki õppima saata . </s> </p>
<p> <s> Eestis alustas organisatsioon tegevust 1992 , nüüdseks on YFU Eesti kaudu vahetusaastale läinud 154 noort ning Eestis on õppinud 25 välisõpilast . </s> </p>
<p> <s> Eelmisel sügisel käisid YFU esindajad Valga gümnaasiumis õpilasi välismaale vahetusõpilasteks agiteerimas . </s> <s> Loomulikult meeldis unise väikelinna noortele ahvatlev jutt välismaal õppimise võludest . </s> </p>
<p> <s> Julge ja aktiivne X klassi neiu , kohaliku noorteklubi X-Ge-neratsioon president Merili haaras kohe kinni võimalusest laia maailma näha . </s> <s> Ta võitis Tartus vahetusõpilaste konkursi , võit lisas tüdrukule indu . </s> </p>
<p> <s> Ja kui YFU juht Oliver Kontram saatis kaks oma allkirjaga lepingut posti teel Valka , löödigi käed . </s> </p>
<p> <s> “ Mõtlesin , et oh , küll me raha kokku saame ja kirjutasingi alla , ” ütleb Merili ema Ene Mõttus , kes lepingu sisusse põhjalikumalt ei süvenenudki . </s> </p>
<p> <s> Ikka veel leidub Eestis inimesi , kes kirjutavad alla igasugustele paberitele neid põhjalikumalt läbi lugemata . </s> <s> Usutakse toredaid inimesi , mitte seda , mis must valgel kirjas . </s> </p>
<p> <s> YFU Eesti tegevdirektori assistent Terje Kruup kinnitab küll , et tegelikult kutsuvad nad lapsevanemad ikka enne oma kontorisse ja räägivad nendega kõik põhjalikult läbi , et lepingu sisu oleks arusaadav . </s> </p>
<p> <s> Miskipärast aga jäi just Mõttuste pere kahe silma vahele . </s> <s> Nendele lepingu sisu põhjalikumalt ei selgitatud . </s> </p>
<p> <s> “ Tänavu minnakse peamiselt Saksamaale , Ungarisse , Prantsusmaale , Šveitsi , USAsse , pea pooled minejad on Lõuna-Eestist , ” ütleb projektijuht Terje Kruup . </s> <s> Eestist sõidab välisriikidesse ligi 50 õpilast , enamik neist väljastpoolt Tallinna . </s> </p>
<p> <s> <hi rend="rasvane"> Miks just Aafrika ? </hi> </s> </p>
<p> <s> YFU pakub vahetusi Euroopa , Aasia , Ladina-Ameerika , Uus-Meremaa , Austraalia ja USA koolides . </s> <s> Aafrikast ei sõnagi . </s> </p>
<p> <s> Miks valis Merili just Aafrika või valiti teda , kui seal pole veel keegi käinud , polegi täpselt teada . </s> <s> Küllap YFU tegevust tutvustanud vabatahtlikud tegid nii hea PR-töö , et 16aastane neiu on Aafrika sõidust lausa vaimustuses . </s> </p>
<p> <s> “ Ma vähemalt proovisin seda reisi välja ajada ja proovin veel , ” ütleb Merili ise . </s> </p>
<p> <s> Paraku pole praeguseni teada , millisesse Lõuna-Aafrika Vabariigi linna tütarlaps kavatsetakse saata . </s> </p>
<p> <s> Kruup selgitab , et Aafrikas pole seni käinud veel ükski Eesti õpilane , on tehtud vaid eeltööd õpilasvahetuseks YFU Aafrika kontoriga . </s> </p>
<p> <s> “ Meie intern ehk praktikant oli seal kolm kuud ja see oli talle päris meeldiv kogemus , ” ütleb Kruup . </s> </p>
<p> <s> Küsimusele , kus asub YFU Aafrika kontor , mõeldakse Tallinna kontoris pikalt järele ja öeldakse siis kahtlevalt , et vist Kaplinnas . </s> </p>
<p> <s> 15. veebruaril tegi Mõttuste pere esimese sissemakse 3000 krooni . </s> <s> Järgmine sissemakse pidi olema 5. märtsil - 3000 krooni , seda pere ei maksnud , sest raha enam polnud . </s> <s> 5. aprilliks nõuti juba 10 000 krooni , ka see jäi maksmata . </s> </p>
<p> <s> Pere usub , et kui sõidust midagi välja ei tule , saavad nad selle 3000 krooni tagasi . </s> <s> Küsin YFU kontorist järele . </s> </p>
<p> <s> Telefonil vastab Kruup , et seda raha nad küll tagasi ei saa . </s> <s> “ Meil on juba dokumendid Lõuna-Aafrikasse saadetud . </s> <s> Kui nad õigel ajal meile midagi ei teata , siis meil on kõik kuupäevad kirja pandud ja protsendid ka kirjas , mis meile jäävad . ” </s> </p>
<p> <s> “ Aga miks te seda juttu Valga perele pole rääkinud ? ” küsin . </s> <s> “ Me pole viimasel ajal ühendust saanud , ” kõlab vastus . </s> <s> Ehkki suhelda saaks nii telefoni , meili kui kirja teel . </s> </p>
<p> <s> <hi rend="rasvane"> Karm leping </hi> </s> </p>
<p> <s> YFU Eesti MTÜ pole Mõttuseid kordagi hoiatanud , et kui nad tõesti raha ei saa , katkestagu leping enne 15. märtsi , sest siis tuleb vähem trahvi maksta . </s> <s> Lepingu punkt 11.1.3 ütleb : kui leping katkestatakse ajavahemikul 15. märts kuni 15. juuli 2002 , loetakse YFU Eesti poole tehtud kulutusteks 20% osalemistasust , mis kuulub hüvitamisele vanemate poolt . </s> </p>
<p> <s> 20 protsenti 79 500 kroonist aga on üsna kopsakas summa . </s> </p>
<p> <s> Lepingu punkt 7.2 aga ütleb : vanemad kohustuvad maksegraafiku järgsete maksete mittetähtaegsel laekumisel tasuma YFU Eestile 0,1% viivist päevas . </s> <s> Nii et viivis tiksub juba niikuinii . </s> </p>
<p> <s> Mõttuste pere ei jätnud raha maksmata vastutustundetusest . </s> <s> Valga ametiasutuste ja firmade uksi kulutanud Merili ema jäi igal pool tühjade kätega . </s> </p>
<p> <s> “ Kõigepealt käisin maavanem Rein Randveri juures . </s> <s> Ta kuulas mu ilusasti ära , lubas asja uurida , hiljem tuli eitav vastus , ” räägib Merili ema . </s> </p>
<p> <s> Järgmine koht oli Valga lihatööstus . </s> <s> “ Valga lihakombinaadi direktor Elmut Paavel naeris mulle näkku , et me ei toeta isegi oma töötajaid , ammugi siis võõraid , me sponsee-rime ainult sportlasi , ” meenutab pereema . </s> </p>
<p> <s> <hi rend="rasvane"> Sponsorid näitasid ust </hi> </s> </p>
<p> <s> Raha ei õnnestunud saada ka Valga mööblivabrikust ega kohaliku ajalehe toimetusest . </s> </p>
<p> <s> “ Ka Valga aselinnapea Ivar Unt laitis mu mõtte maha , ” meenutab Merili . </s> <s> “ Unt ütles , et sul , tüdruk , pole mingit lootustki raha saada . </s> <s> Oleks sul vähemalt mingi summa juba koos , ehk siis toetaksime kolme tuhande krooniga . ” </s> </p>
<p> <s> Nii käisid ema ja tütar tulutult läbi pea kõik lugupeetavamad Valga firmad , kodanikud ja ametiisikud . </s> </p>
<p> <s> Mitte kusagil ja mitte keegi ei võtnud vaevaks uurida põhjalikumalt neid pabereid ja dokumente , mille alusel nii suuri summasid küsiti . </s> <s> Oleks keegi juhtinud õigeaegselt tähelepanu suurtele trahvidele , poleks kehval järjel pere end nii sisse mässinud . </s> </p>
<p> <s> Kui pole rikkaid vanemaid , siis pole ka sponsoreid , sai Merili targemaks . </s> </p>
<p> <s> “ Meie isiklikult ei käi ringi ja sponsoreid ei muretse . </s> <s> Ainus asi , mida meie teeme - anname nõu , ” ütleb YFU Tallinna kontorist Terje Kruup . </s> </p>
<p> <s> Paraku jäi ka see ainus asi - hea nõu õigel ajal - YFU-l vähemalt selle pere puhul tegemata . </s> </p>
<p> <s> “ Nüüd ma näen , milline on Eesti elu tegelikult , ” ütleb Merili . </s> <s> “ Öeldakse , et sina ole edasi seal , kus oled , ja ära hüppa kõrgemale . </s> </p>
<p> <s> Aga mina ei saa seda lepingut enam katkestada . </s> <s> Sest mul ei ole raha , et trahvi maksta , ja pole ka raha , et Aafrikasse sõita . ” </s> </p></div3>
          <div3 type="artikkel"><head> Kuri tuli laastab külasid </head>
<p> <s> <hi rend="kaldkiri"> 17.04.2002 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Pööraste kulupõletajate süül on hävinud hulk hooneid </hi> </s> </p>
<p> <s> Kanepi valla Lauri küla vanima elaniku Elmiine Lui koduõuel klähvib peni . </s> <s> Koera pulstunud kasukal on tahmavöödid . </s> <s> Uudishimu on viinud teda ringi tuustima platsile , kus veel mõne päeva eest seisis kõrvalhoone . </s> </p>
<p> <s> Nüüd on sellest järel vaid hunnik tukke ja tuhka ning siin-seal pisut rauakolu : suur katel , rattarummud , hang , ketijupp , jalgratta jäänused . </s> <s> Talu ümbruses mustab põlenud maa . </s> </p>
<p> <s> <hi rend="rasvane"> On alles elu ! </hi> </s> </p>
<p> <s> 86aastane perenaine on pugenud kütmata toas kasukasse ja tunneb end haiglaselt . </s> <s> “ Mu süda hakkas kõigest sellest kiiremini lööma , ” kostab ta väsinult ja nõjatub pingile . </s> <s> Pliidi ees pakul on kirves ja nurgas lõhkumata puud . </s> </p>
<p> <s> “ Kuulsin tuppa , et õues miski praksub , ” meenutab vanamemm eelmise kolmapäeva pärastlõunat . </s> <s> “ Läksin välja kaema . </s> <s> Tuli oli juba katusest väljas . ” </s> </p>
<p> <s> Ühise katuse all paiknenud laut , kuur ja küün hävisid lühikese ajaga . </s> <s> Pritsimeestel õnnestus tuli elumajast eemal hoida . </s> </p>
<p> <s> Mis ära põles ? </s> <s> “ Kõik ! ” vastab Elmiine ega suuda kohe üksipulgi asju üles lugeda . </s> <s> Tulemöllu meenutamine paneb ta kepile nõjatuvad käed veel rohkem värisema . </s> <s> “ Vanker , ” meenub viivu pärast . </s> </p>
<p> <s> Külarahvas sahistab , et Elmiine kõrvalhoone läks väimehe hooletuse nahka . </s> <s> “ Too on haige mees , talle ei oleks vaja tikke kätte anda , ” lausub vanamemm . </s> <s> “ Ütlesin , et ärgu põletagu . </s> <s> Maa oli väga kuiv ja tuli läks ruttu muudkui edasi . </s> <s> Hea , et maja alles jäi . </s> <s> Ta pani pakku ega hakand kustutamagi . ” </s> </p>
<p> <s> Kaks aastat tagasi läks Elmiine poeg hauda . </s> <s> Vana naine pühib silmanurgast pisara . </s> <s> “ Nüüd veel see tulekahju kah . </s> <s> On alles elu . ” </s> </p>
<p> <s> Ta komberdab ukseni ja laseb vihma käes kräunuva kassi tuppa . </s> </p>
<p> <s> Tolsamal kolmapäeval möllas kulutuli ka Võrumaal Urvaste vallas , Lauri külast mõnekümne kilomeetri kaugusel asuvas Visela külas . </s> </p>
<p> <s> Ühes talus neelas tuli koguni kolm hoonet : 50m2 lauda , ligi 40m2 küüni ja pisut väiksema sauna . </s> </p>
<p> <s> Kuigi esmaspäeva hommikul , viis päeva pärast tuleõnnetust , piserdab taevast lakkamatult uduvihma , tõuseb laudavaremeilt veel suitsu . </s> <s> Sõnnik immitseb tasahilju põleda . </s> <s> On tunda kirbet haisu . </s> <s> Tuhahunnikus seletab silm üksikuid rauajuppe . </s> <s> Eterniiditükkidest moodustunud paks vaip püüab varjata kahjutule tagajärgi . </s> </p>
<p> <s> “ See on mu isakodu , ” pihib endast väljas perenaine ega soovi oma nime avalikustada . </s> <s> “ Meile helistati , et põleb . </s> <s> Kui kohale jõudsime , oli tuletõrje küll kohal , aga oli juba hilja , sest katused olid sisse langenud . </s> <s> Oma silme all põles kõik ära . ” </s> </p>
<p> <s> Kulutuli lõõmas ringina ümber krundi ja limpsas juba elumajagi . </s> <s> Peremees näitab söestunud nurka . </s> <s> Õnneks suudeti enne suurimat õnnetust leekidele piir panna . </s> </p>
<p> <s> Maja piiranud aeda meenutavad vaid üksikud söestunud lipid . </s> <s> Elektripost on pikali vajunud ja traadid tolknevad keldrilael . </s> <s> Nii kaugele kui silm ulatub , laiub ümberringi must väli . </s> </p>
<p> <s> “ Oleme istutanud siia hulga puid , ” kõneleb hallipäine peremees . </s> <s> “ Näete , väiksed kuusekesed on kõik ära kõrbenud . </s> <s> Jasmiinipõõsad ka . </s> <s> Ei jäänud eile muud üle , kui need välja juurida . ” </s> </p>
<p> <s> Peremees räägib , et küla peal käivad jutud , justkui oleks tule vallapäästjaks üks omakandi mees , kes hooletult alepõllundust tegi . </s> <s> Ta kirub oletatavat süüdlast . </s> <s> Täpsemalt peab asjaolusid selgitama juurdlus . </s> </p>
<p> <s> Õue peale ilmub kindlustusagent . </s> <s> Käib ja vaatab tuhahunnikut , kiikab ka põlenud majanurka . </s> <s> Siiski pole tal pererahvale midagi lohutavat öelda , sest kindlustatud on vaid elumaja , aga mitte kõrvalhooned . </s> </p>
<p> <s> Peremehe sõnul pole nad jõudnud veel kahju suurust kokku rehkendada . </s> <s> “ Mul oli varutud hulk lauamaterjali , et suvel remonti edasi teha , ” kõneleb ta ja näitab , et tuulekastid on löömata . </s> </p>
<p> <s> Kõrvalhoones oli ka mitmesuguseid tööriistu ja suur virn eterniiti . </s> <s> “ Tahtsin kõrvalhoonete katused ära vahetada . </s> <s> Seni elasime siin vaid soojal ajal , kevadest sügiseni . </s> <s> Plaanisime tänavu päriselt siia kolida . </s> <s> Aga kus sa , hing , nüüd tuled ? ” </s> </p>
<p> <s> <hi rend="rasvane"> Tuul viib tule laiali </hi> </s> </p>
<p> <s> “ Tänavune kevad oma ilusate päikeseliste ilmadega on teinud meie elu hullumeelseks , ” lausub Lõuna-Eesti häirekeskuse juhataja Endel Raidma . </s> </p>
<p> <s> Kõige kibedam päev oli 29. märts , kui kolme maakonna peale oli kokku 68 väljakutset kulupõlengu paikadesse . </s> <s> Et dispetšerid kõnede vastuvõtuga jänni ei jääks , tuli lisajõudu tööle võtta . </s> </p>
<p> <s> “ Ega keegi usu , kui tikku tõmbab , et põldu põletades võib ka maja minna , ” räägib Raidma . </s> <s> Kuid tõuseb väike tuuleiil ja kontroll tule üle on kadunud . </s> </p>
<p> <s> Pritsimehed ei väsi meelde tuletamast , et kulu võib põletada vaid kaks nädalat pärast lumesulamist . </s> </p>
<p> <s> Esmaspäevast alanud vihmasajud peaksid sellele tervet Eestimaad haaranud hullusele siiski otsustava lõpu tegema . </s> </p>
<p> <s> Kommenteerib Päästeameti pressiesindaja PRIIT LAOS : </s> </p>
<p> <s> Kõik möödunud aastate rekordid on löödud . </s> <s> Kulutulekahjudele väljasõitude üldarv ületab juba praegu möödunud aastate terve aasta selliste sündmuste arvu . </s> <s> Aga meil on täna alles 16. aprill ... </s> </p>
<p> <s> Piirkonnad , kus on väljasõite rohkem , on Tallinn ( siin on kulutuli reeglina väiksema pindalaga ja kergemini likvideeritav , kuigi arvuliselt on sündmusi palju ) , Harjumaa ja Ida- Virumaa . </s> <s> Mandri-Eestis on kõikides maakondades kulutuled lõõmanud . </s> <s> Meeldiv erand on saared , kus on selliseid kutseid oluliselt vähem . </s> </p>
<p> <s> Põhjusena on levinud kaks peamist : kuritahtlik süütamine ja hooletu ümberkäimine tulega kas prahi või kulu põletamisel . </s> <s> Väga palju on selliseid kutseid , kus oma põldudelt , heinamaadelt kulu põletama asunud talumees ei saa hakkama , tuli väljub kontrolli alt ning vajalikuks osutub päästjate sekkumine . </s> </p>
<p> <s> Sellised kulupõletajad hindavad oma võimeid üle ega oma teadmisi kulutule leviku kiirusest ja võimalustest . </s> </p></div3>
          <div3 type="artikkel"><head> Luba ei haise </head>
<p> <s> <hi rend="kaldkiri"> 17.04.2002 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Ekseko alustas vedelsõnniku laotamist , ehkki kombinaadile antud loa üle käib kohtuvaidlus </hi> </s> </p>
<p> <s> Viljandimaal Viiratsi vallas asuv seakombinaat Ekseko alustas sel nädalal vedelsõnniku laotamist ümbruskonna põldudele . </s> </p>
<p> <s> Ekseko keskkonnateenistuse juhataja Terje Küla ütles , et esialgu veetakse vedelsõnnikut kombinaadi lägatsehhi juures asuvatest hoidlatest . </s> </p>
<p> <s> “ Kolm autot veavad vedelsõnniku kaugematele põldudele , kus see laaditakse ümber . </s> <s> Meil on laotamiseks üldse kuus traktoritsisterni , autod tellime mujalt , ” rääkis Küla . </s> </p>
<p> <s> <hi rend="rasvane"> Linna lähedal kohe mulda </hi> </s> </p>
<p> <s> Kui varem paisati sõnnik laotamisel õhku , siis nüüd võetakse kolmel tsisternil kasutusele uus laotamistehnoloogia . </s> <s> “ Lohisvoolikseadmed jõuavad kohale nädala keskel , mõni päev kulub nende monteerimiseks traktori haakes olevale kolmele tsisternile . ” </s> </p>
<p> <s> Küla lisas , et see on parim võimalik tehnoloogia vedelsõnniku laotamiseks . </s> <s> “ Lohisvoolikseadmega laotamisel lendub kuni 50% vähem haisu tekitavaid gaase kui pihustitega laotamisel . ” </s> </p>
<p> <s> Hiljuti Eksekos tööle asunud Terje Küla loodab , et tänavu on vedelsõnnikut laotades muresid vähem kui eelmistel aastatel . </s> </p>
<p> <s> Küla ütles , et Eksekol on Viiratsi vallavalitsusega kokkulepe , mis lubab teedelagunemise ajal liikuda lägaveokitega ka nendel valla teedel , kus on praegu kehtestatud piirangud . </s> </p>
<p> <s> 25. märtsist kehtib vee uus erikasutusluba , kuhu lisati tingimused vedelsõnniku laotamise kohta . </s> </p>
<p> <s> Muudetud veekasutusloa järgi on Eksekol Viljandi linna äärde jäävatel aladel ( maantee nr 49 , Sammuli-Vihma tee , maanteede nr 48 ja 53 vaheline ala ) lubatud ainult hoidlatest pärit vedelsõnniku laotamine koos kohese muldaviimisega . </s> </p>
<p> <s> Linna lähedal laotatakse vedelsõnnik uut tehnoloogiat kasutades . </s> </p>
<p> <s> Viljandimaa keskkonnateenistuse juhataja korraldusena välja antud loa kohaselt peab Ekseko vedelsõnniku laotamise plaani juurde koostama nimekirja , kus tuleb ära näidata pindade suurused , väetatavad kultuurid , laotamise aeg ning vedelsõnniku kogused iga lepingupartneri kohta . </s> <s> Lähtuda tuleb normist 170 kg sõnnikuga antud N haritava maa ha kohta külvikorra keskmisena aastas . </s> </p>
<p> <s> Vedelsõnniku laotamise normidest kinnipidamise eest vastutab maaomanik . </s> </p>
<p> <s> Küla ütles , et Ekseko tahab hakata ka lägatiike rekonstrueerima . </s> <s> Kõigepealt on plaanis korda teha lägatsehhi juures asuvad tiigid . </s> </p>
<p> <s> Kombinaadist eemal asuvatest Kangilaski hoidlatest pole tänavu vedelsõnnikut veel veetud , siiski on neis vedeliku pind viimasel nädalal tublisti alanenud . </s> </p>
<p> <s> Reedel tiikide olukorda kontrollinud Terje Küla ning keskkonnainspektsiooni Pärnumaa osakonna Viljandi töögrupi inspektori Naima Tääri arvates võib tegemist olla soojadest ilmadest tingitud vedeliku aurumisega , sest hoidla on pealt katmata . </s> </p>
<p> <s> <hi rend="rasvane"> Hais viis kohtusse </hi> </s> </p>
<p> <s> Eriti teravaks muutusid Ekseko sealäga veol ja laotamisel haisuprobleemid mullusel kuival suvel . </s> <s> Viiratsi asula elanik Viive Parve pidas arvestust selle kohta , mis päevadel oli lägahais kõige tugevam . </s> </p>
<p> <s> “ Mingit reeglipära siin ei olnud , sageli äratas hais ka öösel üles , ” meenutas Parve . </s> </p>
<p> <s> Viive Parve esitas kohtusse kaebuse selle veevõtu- ja saasteloa õiguspärasuse või -vastasuse kindlakstegemiseks , mille Viljandi maavanem on Eksekole andnud . </s> </p>
<p> <s> “ Loa sisu on omavahel vastukäiv , heitvesi laotatakse suures osas söötis maadele , kus ei toimu taimekasvatustoodangu suurendamist , ” on kaebuses kirjas . </s> </p>
<p> <s> Kolmanda isikuna kohtuprotsessil osalev Ekseko oli tellinud arvamuse vaidlusaluse teema kohta advokaadibüroolt Teder &amp; Rask . </s> </p>
<p> <s> Eksekot esindanud advokaadid leiavad , et kaebuse esitaja väited välisõhu , pinnase ja veekogu ( ülenormatiivsest ) saastamisest ei ole tõendatud . </s> </p>
<p> <s> Advokaadid kirjutavad , et väidete tõendamiseks ei piisa kaebuses viidatud populaarteaduslikule kirjandusele ega kaebuse esitaja poolt hobi korras märgitud andmetele . </s> </p>
<p> <s> Ekseko on seisukohal , et ta tegutseb seaduslikult ning kehtiva veevõtu- ja saasteloa alusel . </s> </p>
<p> <s> “ Minule on ükskõik , milline seadus Ekseko haisu- ja veeprobleemi reguleerib , peaasi et oleks puhas õhk ja puhas vesi , ” ütles Viiratsis paneelmajas elav Viive Parve . </s> </p>
<p> <s> 11. aprilliks väljakuulutatud kohtuistungil selgus , et asja arutamine lükatakse edasi 16. maini . </s> <s> Samuti selgus , et Ekseko veekasutusluba on pikendatud . </s> </p>
<p> <s> Kohtunik lubas esitada keskkonna- ning põllumajandusministeeriumile järelepärimise , kus soovib selgust , mis on too vedelsõnnikuks kutsutav läga terminoloogiliselt : kas väetis , reovesi või saasteaine . </s> <s> Sellest oleneb otsus loa õiguspärasuse üle . </s> </p>
<p> <s> <hi rend="rasvane"> 10 000 kantmeetrit kuus </hi> </s> </p>
<p> <s> Ekseko keskkonnateenistuse juhataja Terje Küla andmetel tekib Eksekos päevas 270-350 m3 vedelsõnnikut ning ühes kuus umbes 10 000 m3 . </s> </p>
<p> <s> Vedelsõnniku hoidmiseks on seitse basseini , millest kahte pole viimastel aastatel kasutatud . </s> <s> Toorvedelsõnniku separeerimiseks on kasutatud üht separaatorit . </s> </p>
<p> <s> Separeerimisel saadud tahke osa veetakse komposteerimisväljakule ja seejärel ümberkaudsetele põldudele . </s> </p>
<p> <s> <hi rend="kaldkiri"> Samal teemal : “ <gap rend="viited"/> ” , ML , 28. märts </hi> </s> </p></div3>
          <div3 type="artikkel"><head> Karjäär tõmbaks kaevud kuivaks </head>
<p> <s> <hi rend="kaldkiri"> 17.04.2002 <bibl> <author> Maarius Suviste </author> </bibl> </hi> </s> </p>
<p> <s> <hi rend="rasvane"> Aseri valla külarahvas kardab , et Rannu rabasse kavandatav turbakarjäär jätab nende kaevud veeta nagu 70. aastatel </hi> </s> </p>
<p> <s> Aseri valla talupidaja Eha Rakki elab rabaservas . </s> <s> Sellesama Rannu raba külje all , kus Kiviõli Keemiatööstuse OÜ tahab hakata turvast kaevandama . </s> </p>
<p> <s> “ See ei lähe mitte . </s> <s> Turbamaardla ei tule kõne allagi , ” ütleb Rakki . </s> <s> Seisab rabaserval ja näitab käega : “ Kõik see suur ala songitakse üles . ” </s> </p>
<p> <s> Keemiatööstuse plaan näeb ette hakata tootma Ida-Virumaal Tallinna-Narva maantee lähedal Rannu rabas nii aiandus- kui küttefreesturvast . </s> </p>
<p> <s> Kaevandamise alla läheks 350 ha riigimaad , kus kasvab männi puisraba , äärealadel ka siirdesoo kase-kuusemets . </s> </p>
<p> <s> <hi rend="rasvane"> Rikas marjaala kaoks </hi> </s> </p>
<p> <s> Laiemalt vaadates puudutab turbamaardla kogu valda , kuid kõige otsesemalt Kõrkküla , Kestla ja Rannu küla . </s> <s> Üle 300 külaelaniku on kirjutanud alla taotlusele , et Rannu raba , Aseri valla ainus , säilitataks selle looduslikus olekus . </s> </p>
<p> <s> Raba kaitseks loodud Rannu soo kaitse seltsingu esimees Ahto Kaasik ütleb , et karjääri avamine on lubamatu , sest see tooks kaasa kohaliku keskkonna- ja sotsiaalkatastroofi . </s> </p>
<p> <s> Kaasik selgitab : raba on piirkonna suurim mageveereservuaar , metsamassiiv ja bioloogilise mitmekesisuse hoidja ; raba on piirkonna ainus looduslik vahekoridor , mida mööda ulukid liiguvad Alutaguse laante ja rannikumetsade vahel ; rikkalike seene- , muraka- , jõhvika- , pohla- , mustika- ja ravimtaimekohtadega ning mesilaste meekorjemaana on raba vallarahvale asendamatu tervise- ja sissetulekuallikas ; igal aastal käib rabaande varumas sadu inimesi . </s> </p>
<p> <s> Kaevandus aga pakuks Kaasiku sõnul rabaandide asemel tolmu ja rabapõlengute suitsu ning kuivaks jäänud kaeve . </s> </p>
<p> <s> Joogiveeta jäämine muretab-ki külaelanikke kõige rohkem . </s> <s> Seltsingu liikme Eha Rakki talu on rabale kõige lähemal . </s> <s> Ja just tema kaev on see , mis Rannu külas esimesena kuivale jääks . </s> </p>
<p> <s> Külaelanike hirm veeta jääda on põhjendatud . </s> <s> Rabaga piirneva Kõrkküla elanikud on Ahto Kaasikule kinnitanud , et nende kaevud jäid 70. aastate algul veevaeseks ning mõnel juhul kuivaks samal ajal , kui Rannu rabas avati turbakarjäär . </s> <s> Kaevude veetase taastus alles aastaid pärast kaevandamise lõpetamist . </s> </p>
<p> <s> Kaasik ütleb , et turbaväli tegutses toona raba keskosas 40 hektaril . </s> <s> Nüüd aga läheks kaevandamiseks ligi kümme korda suuremal maa-alal . </s> <s> “ Kaevude kuivaks jäämist on karta veelgi suuremas ulatuses , ” lausub Kaasik . </s> </p>
<p> <s> <hi rend="rasvane"> Valeandmed kaevude kohta </hi> </s> </p>
<p> <s> Aseri vallavanem Ott Penek kinnitab , et turba kaevandamine ei mõju põhjaveele ning et kaevud kuivaks ei jää . </s> <s> “ Puurkaevudel ei ole otsest seost turba kaevandamisega , kuna soo vesi ei ole seotud põhjaveega , ” ütleb ta . </s> </p>
<p> <s> Ka Rannu raba uurinud geoloog Mall Orru on kindel , et elanikud kaevuveeta ei jää . </s> </p>
<p> <s> Seletuskiri Rannu turbamaardla kaevandusloa taotlemiseks , mille üks autoreid on Orru , tõendab , et pärast maaparanduse tegemist maardla ümbruses puuriti ümbruskonna taludele puurkaevud . </s> <s> Seega - turbamaardla kuivendusega ei kaasne ümbruskonna kaevude kuivaks jäämist . </s> </p>
<p> <s> Rabakaitsja Ahto Kaasik kinnitab aga , et tegu on valeandmetega . </s> <s> Nimelt uuris ta aprilli algul koos Eestimaa Looduse Fondi esindaja Elina Ruusiga Rannu , Kestla , Kõrtsialuse , Kõrkküla ja Ridaküla 47 majapidamist , mis jäävad Rannu turbamaardlast kuni kilomeetri kaugusele . </s> </p>
<p> <s> Uuritud maa-alal tuvastasid nad vaid 15 puurkaevu , salvkaeve oli 53. </s> <s> Veel märkisid nad ära kolm joogiveeallikat ning neli plombeerimata geoloogilist puurauku . </s> </p>
<p> <s> <hi rend="rasvane"> Kohalikele kümme töökohta </hi> </s> </p>
<p> <s> Vallavanem Ott Penek ütleb , et Aseri valla ligi 2500 elanikust on üle 200 tööta ning valla kohustus on tingimuste loomine ettevõtetele , kes loovad uusi töökohti . </s> </p>
<p> <s> Kaevandus annaks tööd 20 inimesele . </s> <s> “ Kümme töökohta saaksid meie valla inimesed . </s> <s> Soo kasutuselevõtt on tähtis Kestla küla elanikele , kuna töökohad luuakse nende vahetus läheduses , ” ütleb Penek . </s> </p>
<p> <s> “ Valla territooriumil on väga vähe metsa , ” kinnitab vallavanem . </s> <s> “ Elanikel on tõsine mure küttepuude saamisega . </s> <s> Kohaliku kütuse kasutuselevõtt turbabriketina on piirkonna elanikele väga vajalik . ” </s> </p>
<p> <s> Vallavanem Penek lisab , et Rannu raba ei ole looduskaitsealaks kuulutatud . </s> <s> “ Siin on maavara ja seda tuleb mõistlikkuse piires kaevandada . ” </s> </p>
<p> <s> “ Peame aktiivselt vastu seisma , et kaevandust siia ei tuleks , ” ütleb talupidaja Eha Rakki . </s> <s> “ Mida me siis järgmistele inimpõlvedele jätame ? </s> <s> Kas ainult tühja välja ? ” </s> </p>
<p> <s> Kavandatava kaevanduse keskkonnamõju hindamise aruanne läheb avalikule arutelule järgmisel kuul . </s> <s> Kiviõli Keemiatööstuse OÜ oli nõus kommentaare andma pärast seda . </s> </p>
<p> <s> <hi rend="rasvane"> Raba looduskaitse alla </hi> </s> </p>
<p> <s> Teisipäeval lähetasid seitse Aseri valla külavanemat ja Rannu soo kaitse seltsing keskkonnaminister Heiki Kranichile kirja , milles palusid asutada Rannu raba riikliku looduskaitseala . </s> </p>
<p> <s> Taotlust põhjendati sellega , et oluline osa rabast on ELi loodusdirektiivi mõistes inimtegevusest mõjutamata aladel . </s> <s> Neid prioriteetseid elupaiku tuleks maksimaalselt kaitsta . </s> </p></div3>
          <div3 type="artikkel"><head> Euroopa , jäta meie vissid ellu ! </head>
<p> <s> <hi rend="kaldkiri"> 17.04.2002 <bibl> <author> Silja Lättemäe </author> </bibl> </hi> </s> </p>
<p> <s> <hi rend="rasvane"> Teisipäeval andsid Toompeal protestinud põllumehed Euroopa Parlamendi presidendile Pat Coxile üle pöördumise euroliitu astumise kohta </hi> </s> </p>
<p> <s> Loosungitega , nagu “ Euroopa Liit tahab tappa ca 30 000 lehma ” , “ Euroopa , palun jäta minu vissid ellu ! ” , “ 900 tuhat tonni piima ! ” , kogunes teisipäeva hommikul Toompeale paarkümmend talumeeste ja põllumajandustootjate esindajat . </s> </p>
<p> <s> Esimest korda astusid meie talumehed protestiaktsiooniga ELi tegevuse vastu , võttes Toompeal piketiga vastu Eestit külastanud Euroopa Parlamendi presidenti Pat Coxi . </s> </p>
<p> <s> <hi rend="rasvane"> Presidendi lubadused </hi> </s> </p>
<p> <s> “ Me ei protesti euroliitu astumise vastu , vaid tahame saada seal võrdväärset kohta vanade liikmesriikidega , muidu ei suuda me ühise turu tingimustes konkurentsile vastu pidada , ” ütles piketil Eestimaa Talupidajate Keskliidu ( ETKL ) peadirektor Kaul Nurm . </s> <s> Nurm andis Pat Coxile üle Eesti põllumeeste pöördumise . </s> </p>
<p> <s> “ Europarlamendis toimub debatt ELi laienemise üle juunis ja ma loodan , et selles kirjas esitatu leiab kajastamist neis raportites ja kommentaarides , ” ütles Cox , kes lubas põllumeeste pöördumise üle anda nii ELi laienemisvolinikule Günther Verheugenile kui ka põllumajandusvolinikule Franz Fischlerile , samuti esitatada ka oma kirja Eesti põllumeeste nõudmiste asjus . </s> </p>
<p> <s> <hi rend="rasvane"> Hirm piimakarja pärast </hi> </s> </p>
<p> <s> “ Maainimestel on hirm , kuhu oma piim panna , kui piimakvoodid nii madalaks jäävad , nagu euroliit nõuab , ” ütles Kuimetsa masinaühistu raamatupidaja Saale Orav Raplamaalt , kes teisipäeval Toompeal piketeeris . </s> </p>
<p> <s> Orav oli veel paar aastat tagasi Kaiu vallas Tänava talu perenaine . </s> <s> Nüüdseks on ta pidanud oma 12pealise piimakarja peaaegu hävitama , sest väiketootjana ei suutnud euronõudeid täita . </s> </p>
<p> <s> “ Ühe korra olen juba karja hävitamise üle elanud , kas tõesti pean seda nägema veel teist korda , ” ütles Orav . </s> </p>
<p> <s> Orav kardab , et kui kvoodid piimale nii madalaks jäävad , tuleb ka Kuimetsa masinaühistu 216pealist piimakarja poole võrra vähendada . </s> <s> See tähendaks töökoha kaotust paljudele maainimestele . </s> </p>
<p> <s> Sama hirm kammitseb paljusid põllumajandustootjaid . </s> <s> Praegu püüavad ju kõik 1. juuliks oma tootmise euronõuetega vastavaks viia . </s> <s> Teeme laudad korda ja viime siis karja tapamajja - sellist hoopi ei elaks üle enam paljud suuremadki tootjad . </s> </p>
<p> <s> “ Me ju nõuame normaalseid kvoote , et Eestimaa ikka ise ennast ära toidaks . </s> <s> Kas tõesti tuleb hakata jälle lautu tühjendama ? ” küsis OÜ Kaiu LT mehhaanik Rünno Leinberg . </s> <s> Kaiu LTs on praegu 500 lehma , tahetakse ehitada uut tuhande lehma lauta ja karja suurendada . </s> <s> “ Me ehitame lauta , kui kvoodid lähevad väiksemaks , oleks katastroof , ” ütles Leinberg . </s> </p>
<p> <s> Põllumajandusministeeriumis tehtud analüüs ELi toetuste ja kvootide mõju kohta , mis esitati Riigikogu Euroopa asjade komisjonile , arvestab , et lüpsilehmi võib Eestis olla 150 000. </s> <s> Kui nende keskmine väljalüps on 6600 kg aastas , tuleks piimakvoot 900 000 tonni , mida Eesti ka ELilt nõuab . </s> </p>
<p> <s> Kui piimakvoodiks saaks 562 633 t , nagu euroliit praegu pakub , tuleks lüpsilehmade arvu kahandada umbes 88 000ni . </s> </p>
<p> <s> Looja karja läheks üle 30 000 lehma , sest statistikaameti andmeil on praegu Eestis üle 120 000 lehma . </s> </p>
<p> <s> “ Oleme ELiga läbirääkimiste küsimustes valitsusega ühel pool lauda , et valitsus läbirääkimistel selgelt teaks : Eesti põllumehed on nende selja taga , ” ütles piketil ETKLi juhatuse esimees Ilmar Haak . </s> <s> Haagi sõnul protestivad Eesti põllumehed esmakordselt rahvusvahelises mastaabis seetõttu , et tunnevad suurt muret tootmiskvootide ja liitumistingimuste üle . </s> </p>
<p> <s> Eestimaa Põllumajandustootjate Keskliidu juhatuse esimehe Viktor Sartakovi sõnul on harukordne , et Eesti põllumehed on ühisel arvamusel valitsusega . </s> </p>
<p> <s> Kõige olulisem on piimakvoot ja teravili , rõhutas Sartakov . </s> <s> Tema arvates on suur oht , et ELi toetusteks pakutud väiksem põllukultuuride baaspind viib kasutusest välja veel tuhandeid hektareid maad . </s> </p>
<p> <s> “ Juba praegu on Eestimaal ligi 100 000 ha kasutamata maad , siis võibolla veel jääb 100 000 ha maad kasutamata , ” ütles Sartakov . </s> </p>
<p> <s> <hi rend="rasvane"> Ei ELi tingimustele </hi> </s> </p>
<p> <s> Europarlamendi presidendile Pat Coxile üle antud pöördumises rõhutatakse , et ehkki Berliinis kinnitatud ELi laienemise finantsraamistik ei võimalda rakendada otsetoetusi kümnele uuele liikmesriigile täies mahus , ei saa Eesti põllumehed aktsepteerida üleminekuperioodi kauemaks kui 2006. aastani . </s> </p>
<p> <s> Eesti põllumehed nõuavad ELilt : piimakvoot 900 000 t aastas , põllukultuuride baaskülvipinna suurus 650 000 ha ja keskmine arvestuslik teraviljasaak 3,5 t/ha . </s> </p>
<p> <s> Pöördumises , millele on alla kirjutanud Eestimaa Talupidajate Keskliit ja Eestimaa Põllumajandustootjate Keskliit , kinnitatakse : </s> </p>
<p> <s> “ Me ei saa nõustuda Euroopa Komisjoni poolt pakutud liitumistingimustega põllumajandusele ning seetõttu ei pea me ka õigeks komisjoni poolt pakutud tingimustel ühinemist Euroopa Liiduga . ” </s> </p></div3>
          <div3 type="artikkel"><head> Kas analoogravim asendab originaali ? </head>
<p> <s> <hi rend="kaldkiri"> 17.04.2002 <bibl> <author> Anneli Sihvart </author> </bibl> </hi> </s> </p>
<p> <s> <hi rend="rasvane"> Inimesed on hirmul ja tahavad teada , kas analoogravim mõjub niisama hästi kui originaal </hi> </s> </p>
<p> <s> Kui vanemate originaalravimite asemel tarvitataks rohkem analoogravimeid , jääks üle raha , mille eest oleks ehk võimalik osta ka uuemaid originaalravimeid , mille analooge pole veel välja töötatud . </s> <s> Olgu või sedasama kallist leukeemiaravimit Gleevec , millest kogu vaidlus lahti läkski . </s> </p>
<p> <s> Haigekassa soovitas katta leukeemiaravimi kulud rahaga , mis õnnestuks säästa , kui soodusravimite nimekirjast kustutada mõned kallid originaalsüdameravimid . </s> <s> Kõigil kõnealustel originaalravimitel olid olemas ka odavamad analoogid , mis planeeriti soodusnimekirja edasi jätta . </s> </p>
<p> <s> Läinud aastal tarvitati Eestis umbes 15 miljonit pakenditäit geneerilisi ravimeid valmistavate firmade arstimeid ja 7 miljonit pakenditäit originaalravimeid valmistavate firmade preparaate . </s> </p>
<p> <s> Analoogravimite tootjate käive oli 410 miljonit kr , originaalravimite tootjate oma 885 miljonit kr. </s> </p>
<p> <s> Kired on lõkkele löönud . </s> <s> Või pigem lõkkele puhutud . </s> </p>
<p> <s> “ Tulin oma perearsti juurest ja tundsin hirmu , ” jutustab Kesk-Eestist pärit 53aastane Maren . </s> <s> “ Ta ütles , et analoogravimid ei mõju mulle niikuinii ja vajalikke originaalravimeid pean tulevikus tõenäoliselt täies ulatuses oma raha eest ostma hakkama , sest haigekassa ei kompenseeri neid enam . ” </s> </p>
<p> <s> <hi rend="rasvane"> Arsti sõna mõjub </hi> </s> </p>
<p> <s> Arsti sõnal on tugev mõju , harjumusel ka . </s> <s> Ja originaal kõlab paremini kui analoog . </s> </p>
<p> <s> “ Mäletan , suhtusin esialgu ikka päris tõrjuvalt , kui perearst soovitas , et läheksin originaalravimilt analoogile üle , ” kõneleb 35aastane Karmen . </s> <s> “ Mõtlesin , et see on niikuinii hoopis kehvema toimega . </s> </p>
<p> <s> Arst aga ütles , et ravimiamet on üks väheseid riigiasutusi , mida ta usaldab , ja kui ravimiamet on analoogi registreerinud , siis võib selle peale järelikult julgelt loota . </s> </p>
<p> <s> Paar päeva mõtlesin , siis läksingi apteeki analoogi küsima . </s> <s> Originaal on ju tõepoolest isegi soodushinnaga ostes väga kallis . </s> <s> Muretsen iga kuu , kas mul ikka jätkub tema jaoks raha . </s> </p>
<p> <s> Apteegis aga selgus , et analoogravimit on küll paar aastat tagasi müügil olnud , kuid nüüd pole seda juba pikka aega kusagilt saada . ” </s> </p>
<p> <s> Ravimiameti peadirektori asetäitja peadirektori kohustes Kristin Raudsepp kinnitab , et analoogarstimile , mida Karmen apteegist küsis , on nad tõepoolest impordiloa andnud , niisiis võiks seda müügil olla küll . </s> <s> Kui ei ole , on tegemist kaubandusliku probleemiga . </s> </p>
<p> <s> <hi rend="rasvane"> Enamasti niisama tõhus </hi> </s> </p>
<p> <s> Toimetusse helistas Hiiumaalt 73aastane Lembit ja palus meil järele uurida , kas analoogravimid on ikka niisama tõhusad kui originaalid . </s> <s> Kinnitas , et ta ostaks meelsasti pisut odavamat rohtu , kui vaid teaks , et see ikka aitab ka . </s> </p>
<p> <s> 56aastane Ester aga räägib , et liigesepõletiku vastane originaalravim tekitas tal pohmellisarnase enesetunde - pea käis ringi ja süda oli paha - , analoogi seevastu tarvitab ta probleemideta . </s> </p>
<p> <s> Perearst , kes oma nime lehes näha ei soovinud , oli seisukohal , et enamus geneerikuid on niisama tõhusad kui originaalid . </s> </p>
<p> <s> “ Isiklikult kasutangi rohkem geneerikuid , ” ütleb ta . </s> <s> “ Arvan , et mu patsiendid on täiesti normaalselt ravitud , vähemalt mitte alla keskmise . </s> <s> Parema tulemuse saavutamiseks on ju võimalik kasutada ka kompleksravi ( mitme preparaadiga ) . </s> </p>
<p> <s> Võib aga ka juhtuda , et geneeriline ravim ei ole niisama tõhus kui originaal . </s> <s> See võib tuleneda nii ravimi valmistamisel kasutatud tehnoloogiast ning abiainetest kui ka arsti ja patsiendi psühholoogilisest häälestusest . </s> </p>
<p> <s> Kui patsient ei usu ravimi toimesse , siis ravim ka toimib kehvemini . </s> <s> Kui arst ei usu ravimi toimesse , võib tema ebakindlus ka ravi tulemuslikkust mõjutada . ” </s> </p>
<p> <s> Tartu Ülikooli polikliiniku perearst Ruth Kalda tõdeb , et kuigi enamasti võib originaalravimi rahulikult analoogpreparaadi vastu vahetada , on teatud hulk patsiente , kellele sobib vaid originaalravim . </s> <s> Ja on ka patsiente , kellele sobib vaid analoog , näiteks kas või eelmainitud Ester . </s> <s> Seda kinnitavad tema kui praktiseeriva tohtri töökogemused . </s> </p>
<p> <s> “ Kuna toimeaine on üks , siis saab erinevus tuleneda vaid kas abiainetest või tootmistehnoloogiast , ” ütleb dr Kalda . </s> <s> “ Toimeaine vabanemine võib näiteks sõltuda isegi sellest , kuidas tablett on kokku pressitud . </s> </p>
<p> <s> Arstidel on tekkinud usaldus originaalravimite vastu ilmselt seepärast , et neid on juba pikka aega toodetud ja läbi viidud katsetused on olnud väga põhjalikud . </s> <s> Mina lähtun ravimit välja kirjutades eeskätt eelnevatest kogemustest . </s> </p>
<p> <s> Vahel nõuab patsiendile sobiva ravimi leidmine üsna palju aega ja mitmete preparaatide läbiproovimist . </s> <s> Ükski ravim ei toimi kõigi patsientide puhul ühtviisi . ” </s> </p>
<p> <s> Põlvas paikneva ravimifirma Nycomed SEFA meditsiini- ja registreerimisosakonna juhataja Tambet Orrin teab hästi , milliseid dokumente nõuab ravimiamet originaal- ja milliseid analoogravimi registreerimiseks . </s> </p>
<p> <s> <hi rend="rasvane"> Kontrollitakse rangelt </hi> </s> </p>
<p> <s> Mõlema puhul peavad dokumentides täpselt kajastuma nii tootmisprotsessi kui arstimi koostis . </s> </p>
<p> <s> Originaalravimi puhul nõutakse , et läbi oleks viidud kliinilised uuringud , mis tõestavad preparaadi raviomadusi , ning toksikoloogilised uuringud , mis näitavad , kui suur annus preparaati osutub juba mitte enam ravimiks , vaid mürgiks . </s> <s> Mõistagi ei tehta viimatinimetatud katseid inimestega . </s> </p>
<p> <s> Geneerilise ehk analoogravimi tootjalt ei nõuta kliinilisi ega toksikoloogilisi katseid . </s> <s> Küll aga peab olema tõestatud , et analoog on originaalravimiga bioekvivalentne . </s> </p>
<p> <s> See tähendab teisisõnu , et ta toimib inimorganismis niisamuti kui originaal . </s> <s> Katsealusel , kes on manustanud originaalravimit ja teisel , kes on võtnud analoogi , peab toimeaine sisaldus veres olema igal ajahetkel sarnane . </s> <s> Tasub rõhutada , et uurimisalused on alati terved vabatahtlikud , mitte patsiendid . </s> </p>
<p> <s> Tuleb ette , et analoogravimi bioekvivalentsust kinnitavad uuringud pole piisavalt põhjalikult läbi viidud või küllalt korralikult dokumenteeritud . </s> </p>
<p> <s> Mõnigi kord ei tulene see mitte tootjafirma lohakusest , vaid tõsiasjast , et viimaste aastate jooksul on ravimialane seadusandlus tublisti karmistunud . </s> <s> Muutunud on näiteks tunnustatavad statistilised meetodid ning nõutav uurimisaluste hulk . </s> </p>
<p> <s> Sellisel juhul kontrollitakse preparaadi kvaliteet üle . </s> <s> Kontrolli tellib analoogravimit tootev firma ise , sest kontrollimata ei saa ta oma preparaati müüa . </s> </p>
<p> <s> Kontrolliks vajaliku bioekvivalentsusuuringu saab läbi viia ka Eestis . </s> <s> Eesti Farmakoloogia Seltsi esimees ja Tartu ülikooli kliinilise farmakoloogia dotsent Rein Pähkla on praeguse seisuga kontrollinud seitset ravimit . </s> </p>
<p> <s> “ Analoogravimit , mille bioekvivalentsusuuringu ehk võrdleva biosaadavusuuringu tulemused on positiivsed , võib patsient julgesti tarvitada , ” kinnitab ta . </s> <s> “ See toimib tema organismis originaalravimiga ühtemoodi . ” </s> </p>
<p> <s> Eesti Geneeriliste Ravimite Liidu liige ja Richter Gedeon Eesti filiaali juhataja dr István Bán julgeb kinnitada , et analoogravimid on lisaainete poolest mõnikord isegi puhtamad kui originaal . </s> </p>
<p> <s> “ Originaalpreparaat on ju loodud aastatetagustele võimalustele tuginedes , ” rõhutab ta . </s> <s> “ Analoog seevastu on toodetud moodsamat tehnoloogiat kasutades . </s> </p>
<p> <s> Originaalravimi tootja ei täiusta ju enam oma loomingut , ta leiutab juba uusi preparaate . </s> <s> Geneeriku tootja aga püüab juba leiutatud ravimit seeläbi täiustada , et valmistab teda üha paremini ja puhtamalt . ” </s> </p>
<p> <s> <hi rend="rasvane"> Kulutagem otstarbekalt </hi> </s> </p>
<p> <s> Originaalravim on kallim , kuna tema tootja peab katma uue arstimi leiutamise ja katsetamisega seotud kulud . </s> <s> Pärast patendikaitseaja lõppemist võib hind langeda . </s> <s> Kui aga turul ei ole analoogravimit , pole originaali tootval firmal hinna oluliseks langetamiseks piisavat ajendit . </s> </p>
<p> <s> Mida osta , keda uskuda ? </s> <s> Kuidas aru saada , kas uus ravim on eelmise analoog või hoopis teise toimeainega sarnane ravim , mis võib organismile varasemast erinevalt mõjuda ? </s> </p>
<p> <s> Tasub uurida ravimipakendit . </s> <s> Lisaks arstimi nimele on seal kirjas ka toimeaine . </s> <s> Sama toimeainega ning kvaliteetsed preparaadid peaksid hinnast sõltumata ka ühtviisi ravima . </s> </p>
<p> <s> Kas usaldada ravimiametit ja uskuda , et kui ta on mingi arstimi juba registreerinud , siis on see ka kvaliteetne ? </s> <s> Või uskuda oma arsti ka juhul , kui ta kinnitab , et ainult originaalravim saab teid terveks teha ? </s> </p>
<p> <s> Igaüks peab ise otsustama . </s> </p>
<p> <s> <hi rend="rasvane"> Keskhaigekassa ravimite büroo juhataja Kadi Lambot : </hi> </s> </p>
<p> <s> Millised ravimid soodusnimekirja jätta , ära võtta või juurde panna , otsustab sotsiaalminister oma määrusega . </s> </p>
<p> <s> Kas vanemad originaalravimid võidakse nimekirjas uuemate geneeriliste ravimitega asendada või mitte , ei ole haigekassal võimalik ennustada . </s> </p>
<p> <s> Praeguse pingelise olukorra võiks lahendada Riigikogus arutusel olev ravikindlustusseadus , mis sätestaks geneeriliste ja originaalravimite kompenseerimise ulatuse nende hinnast lähtuvalt . </s> </p>
<p> <s> Haigekassa on alati olnud selle poolt , et säästetava raha arvelt saaks kindlustatutele kompenseerida siiani rahapuudusel katmata jäänud ravi ja ravimite kulu . </s> </p>
<p> <s> <hi rend="rasvane"> Mis on mis ? </hi> </s> </p>
<p> <s> • <hi rend="rasvane"> Originaalravim </hi> on kõige kallim , sest tema tootja peab ravimit müües tagasi saama ka toimeaine väljatöötamisele ning uurimisele kulutatud raha . </s> <s> Originaalravimi patendikaitse ajal ei tohi seepärast turule tuua veel ühtegi sama toimeainega analoogravimit . </s> </p>
<p> <s> • <hi rend="rasvane"> Litsentsravim </hi> on originaalravimiga täpselt ühesuguse koostisega . </s> <s> Litsentsravimeid valmistavad firmad , kes on kehtiva patendikaitse ajal ostnud originaalravimi tootjalt tootmisloa . </s> </p>
<p> <s> Millistes riikides litsentsravimit müüa võib , määrab originaalravimi tootja . </s> <s> Igal juhul ei luba ta litsentsravimit müüa riikides , kus on müügil originaalravim . </s> </p>
<p> <s> • <hi rend="rasvane"> Geneerilise ehk analoogravimi </hi> toimeaine ja toime peab olema täpselt sama , mis originaalravimil . </s> <s> Originaalravimist võib ta erineda vaid abiainete poolest . </s> <s> Analoogravimi tootmine algab pärast originaalravimi patendiaja lõppu . </s> </p>
<p> <s> Analoogravim on originaalravimist alati vähemalt 30% , mõnikord aga isegi ligi kümme korda odavam , sest tema valmistajatel pole vaja korrata toksikoloogilisi ja kliinilisi uuringuid , mis on originaalravimi tootjatel juba läbi viidud . </s> </p>
<p> <s> Analoogravimi tootjad on kohustatud kontrollima vaid seda , kas nende ravim toimib inimorganismis niisamuti kui originaalravim . </s> </p>
<p> <s> • <hi rend="rasvane"> Lisaained </hi> , mille poolest analoogravim originaalravimist erineda tohib , peavad olema nii neutraalsed kui vähegi võimalik . </s> <s> Nad ei tohi minna toimeaine ega organismiga konflikti . </s> </p>
<p> <s> Nad ei või vähendada ega suurendada toimeaine mõju ning peavad raviaine organismis ettenähtud kohta viima . </s> <s> Kui ravim peab näiteks lahustuma just nimelt maos , siis ei tohi ta seda teha ei varem ega hiljem . </s> </p></div3>
        </div2>
        <div2 type="rubriik">
          <head> Uudised </head>
          <div3 type="artikkel"><head> Piimalehma toetus 1110 krooni </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Põllumajandusminister kinnitas teisipäeval piimalehma kasvatamise toetuse ühikumäära 1110 krooni . </s> <s> Ohustatud tõugu eesti maakarja igale lehmale on ette nähtud toetus 2590 krooni . </s> </p>
<p> <s> Piimalehma kasvatamise toetust saavad 2723 loomaomaniku 98 582 lehma , sealhulgas 321 maakarja tõugu lehma eest . </s> </p>
<p> <s> PRIA alustab toetuse väljamaksmist kogusummas 109 901 100 krooni selle nädala lõpus . </s> </p></div3>
          <div3 type="artikkel"><head> Lihamass märgitakse pakendile </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Teisipäeval arutlesid vorstisõja osapooled lihamassi problemaatikat ning jõudsid lahendusteni . </s> </p>
<p> <s> Koosolekul otsustati kasutada edaspidi termini “ lihamass ” ( MDM ) asemel “ kondilihamass ” koos lihaliigi nimetusega . </s> <s> Kohustuslikuks saab kondilihamassi äramärki-mine lihatoodete etiketil . </s> </p>
<p> <s> Eesti Põllumajandus-Kaubanduskoja ( EPKK ) juhatuse esimees Ester Tuiksoo sõnul loodetakse esimeste tulemusteni jõuda suvel . </s> <s> “ Ei taha ettevõtetele majanduslikku kahju teha , ” ütles Tuiksoo . </s> <s> “ Neile antakse aega olemasolevad pakendid ära kasutada . ” </s> </p>
<p> <s> Üldtuntud vorstitoodete nimetused võetakse kaitse alla . </s> <s> Need on : keeduvorstid - Laste- , Doktori- , Piima- , Juustuvorst , Lemmik ; poolsuitsuvorstid - Krakovi , Poola , Tallinna ja täissuitsuvorstid - Moskva , Järva . </s> </p>
<p> <s> Nimetatud vorstid peavad vastama kindlatele standarditele . </s> <s> Nimekiri pole lõplik ning seda saab täiendada . </s> </p>
<p> <s> Osalejad leidsid , et valitsusele tuleb teha ettepanek kehtestada need nimetused õigusaktiga . </s> <s> Retseptuurist kinnipidamise kontroll kuulub samuti riikliku järelevalve pädevusse ning vastavat skeemi hakatakse välja töötama . </s> </p>
<p> <s> <hi rend="kaldkiri"> Vt ka “ <gap rend="viited"/> ” , ML , 11. aprill </hi> </s> </p></div3>
          <div3 type="artikkel"><head> Perekonkurss tulekul </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Eestimaa Rahvaliit algatab lähipäevil perekonkursi , mille võitja kuulutatakse välja rahvusvahelisel perepäeval 15. mail . </s> </p>
<p> <s> “ Aunimetusega Aasta Pere tahame tunnustada peresid , kes keerulistele oludele vaatamata oma eluga toime tulevad , ” ütles üks idee algatajaid , rahvaliitlane ja Riigikogu sotsiaalkomisjoni liige Mai Treial . </s> <s> “ Selles peres ei pea tingimata palju lapsi olema , aga üks kindlasti . ” </s> </p>
<p> <s> Eestimaa Rahvaliit kavatseb perekonkursi iga-aastaseks muuta ning Aasta Pere aunimetuse väljaselgitamisel eri piirkondade aktiivi kaasata . </s> </p>
<p> <s> Perekonkursi mõte küpses Eestimaa Rahvaliidu naisteühenduses Epp märtsi lõpus . </s> <s> Erakonna juhatus kiitis selle heaks . </s> </p></div3>
          <div3 type="artikkel"><head> Kuidas põllumehed mujal mässavad </head>
<p> <s> <hi rend="kaldkiri"> 17.04.2002 </hi> </s> </p>
<p> <s> “ Brüsselis käib töö järgmiselt : kui olete vait , siis arvatakse , et olete rahul ja õnnelik . </s> <s> Kui Eesti talumehel on midagi öelda , siis võite seda julgesti teha , ” ütles ELi talunike ja põllumajandusühistute esindusorganisatsioonide COPA/COGEGA peadirektor Risto Volanen . </s> </p>
<p> <s> Märtsi lõpul kohtus Volanen meie põllumeestega , et arutada nende osalemisvõimalusi COPA/COGEGA töös . </s> </p>
<p> <s> Neli aastat tagasi marssis Risto Volanen 42 000 taluniku eesotsas demonstratsioonil Berliinis . </s> <s> See oli COPA/COGEGA protestiaktsioon ELilt oma nõudmiste saavutamiseks . </s> </p>
<p> <s> Üks suuremaid farmerite protestilaineid vallandus üle-eelmisel talvel , kui Euroopat tabas BSE ehk veistehullus , millega kaasnes madalseis lihaturul . </s> </p>
<p> <s> Mullu jaanuaris protestisid tuhanded talunikud 11 Hispaania maakonnast . </s> <s> Hispaanlased blokeerisid tapamajad ja maakondade valitsushooned . </s> <s> Talunike blokaad peatas liha hulgimüügi pealinna Madridi turgudel seni , kuni turustajad olid nõus astuma läbirääkimistesse . </s> </p>
<p> <s> Veebruaris hakkasid protestima Prantsuse talunikud , kes sundisid põllumajandusministri Jean Glavany pöörduma abipalvega ELi poole , et too kompenseeriks lihahinna langust toetustega . </s> <s> Suurbritannia farmerite väljaastumised olid märksa rahumeelsemad . </s> </p>
<p> <s> Kõige ägedamateks protestijateks peetaksegi prantslasi , nende väljaastumised on raevukamad ja õõnestavamad kui mujal Euroopas . </s> </p>
<p> <s> Euroskeptikute sõnul on protestivates Prantsuse talupidajates ühinenud Gallia temperament ja halvad kombed . </s> <s> Streikides püüavad nad võidelda Euroopa Harta põhiõiguste eest , streigiõigus on neile antud juba riigi konstitutsiooniga . </s> </p>
<p> <s> Kui 2000. aasta sügisel blokeeriti Euroopa teed protestiks kütusehinna tõusu vastu , süüdistas ajakirjandus asja algatajatena jälle prantslasi . </s> </p>
<p> <s> Prantsuse farmerid tulid tänavatele traktorite ja autodega , kalurid sulgesid paatidega sadamad . </s> <s> Talunikud loopisid väetist parlamendihoone ette ja pildusid politseid mädamunadega . </s> </p>
<p> <s> Ja kui globaliseerumisvastased purustasid mõne McDonald'si restorani , pidasid prantslased niisuguseid inimesi peaaegu et rahvuskangelasteks . </s> </p>
<p> <s> Meie põhjanaabrid soomlased on seni püüdnud euroasja ajada pigem ränga töö ja hea lobitööga eurokoridorides kui protestiga tänavatel . </s> </p></div3>
        </div2>
        <div2 type="rubriik">
          <head> Päevakaja </head>
          <div3 type="artikkel"><head> Nädala uba </head>
<p> <s> <hi rend="kaldkiri"> 17.04.2002 </hi> <hi rend="rasvane"> 65 mln kr koolilõunale </hi> </s> </p>
<p> <s> Valitsus kiitis heaks lisaeelarve projekti , mis näeb ette tänavuse riigieelarve suurendamise 400 miljoni krooni võrra . </s> <s> Heakskiidu saanud lisaeelarve on valitsuse korralisel istungil järgmisel teisipäeval , seejärel esitab valitsus lisaeelarve eelnõu Riigikogule . </s> </p>
<p> <s> <hi rend="rasvane"> Rahandusministeeriumi kommentaar </hi> : Lisaeelarvest 100 miljonit krooni läheb pensionide täiendavaks tõstmiseks 1. juulist ning 304,7 miljonit krooni koalitsioonileppe esmaste prioriteetide täitmiseks . </s> </p>
<p> <s> Lisaeelarve kava näeb suuremate kuludena ette 120 miljoni krooni eraldamise omavalitsuste toetusfondi suurendamisele ning 65 miljonit krooni kõigi Eesti algkoolilaste tasuta koolilõuna rahastamiseks alates 1. septembrist . </s> <s> Riigi toetus algkoolilaste koolilõuna rahastamiseks tähendab algkooliealistele lastele eraldatava riigi toetuse suurenemist üle kahe korra . </s> </p>
<p> <s> 15 miljonit krooni eraldatakse lisaeelarve kava raames Eurovisiooni lauluvõistluse korraldamise kulude katteks , lisaks suunatakse 10 miljonit krooni samal eesmärgil valitsuse reservi juhuks , kui Eurovisiooni kulusid on vaja lisarahastada . </s> </p>
<p> <s> Lisaeelarve projekt näeb ette ka 7 miljonit krooni põllumajandusülikoolile loomaarstiteaduskonna investeeringuteks seoses veterinaarõppe rahvusvahelise akrediteeringuga . </s> </p>
<p> <s> Põllumajandusministeerium saab lisaeelarvest 4 miljonit krooni riigi valduses olevate kuivendussüsteemide korrastamise tööde tellimiseks . </s> </p>
<p> <s> Siseministeeriumile näeb lisaeelarve kava täiendavalt ette 24,4 miljonit krooni politseiametnike pensionideks ning 11 miljonit krooni julgestuspolitsei juurde moodustatud korrakaitse reservüksuse kuludeks . </s> <s> Sotsiaalministeeriumile on lisaeelarve projektis plaanitud lisaks 5 miljonit krooni . </s> </p>
<p> <s> Ka välisministeeriumile on täiendavalt ette nähtud viis miljonit krooni Tokyo saatkonna kuludeks . </s> </p>
<p> <s> Teede- ja sideministeerium saab 3,3 miljonit krooni Saaremaaga püsiühenduse loomise uuringuteks ja lõppenud talvehooaja jäämurdmiskulude võla tasumiseks . </s> </p>
<p> <s> Valitsuse reservi jääb lisaeelarvest 65 miljonit krooni , millest 10 miljonit krooni on Eurovisiooni võimalike lisakulude katteks ning umbes 25 miljonit krooni toimetulekutoetuste täiendavateks makseteks . </s> </p>
<p> <s> <hi rend="rasvane"> Jõhkrad röövid </hi> </s> </p>
<p> <s> Tartus on viimase kuu jooksul toimunud kaks jõhkrat poeröövi . </s> <s> Eelmisel nädalal tulistas seni tabamata mees kuuli näkku väikepoe 22aastasele naismüüjale ning röövis 700 krooni ja müüja mobiiltelefoni . </s> <s> Kannatanu toimetati Maarjamõisa haiglasse . </s> </p>
<p> <s> Kondiitripoe müüja kirjelduste põhjal on koostatud esialgne eskiis ning fotorobot kurjategijast . </s> <s> Müüja ütluste põhjal sisenes tulistaja järel poodi ka teine mees . </s> </p>
<p> <s> Mehed suhtlesid omavahel vene keeles . </s> </p>
<p> <s> Märtsi lõpus lasi tundmatu kurjategija ühes Tartu keldripoes maha 51aastase müüja , kauplusest oli röövitud tuhat krooni . </s> </p>
<p> <s> Politseil pole praegu põhjust kahtlustada , et need kaks jõhkrat poeröövi oleksid omavahel seotud . </s> </p>
<p> <s> <hi rend="rasvane"> Maalehe kommentaar </hi> : Loodame , et ülikoolilinnast ei saa Eesti krimipealinna ning politsei tabab kurjategija(d) . </s> </p>
<p> <s> <hi rend="rasvane"> Kirikuvarad jõudsid tagasi </hi> </s> </p>
<p> <s> Teisipäeval saabusid Eestisse Rootsis üle 50 aasta hoitud ja säilitatud Rootsi-Mihkli kiriku kunstivarad . </s> <s> Esemeid on kokku 29. </s> </p>
<p> <s> Nende hulgas on kiriku armulauakarikaid , ristimisvaagnaid , kirikutekstiili . </s> <s> Kõige vanem ese pärineb XVII sajandist . </s> </p>
<p> <s> Rootsi sattusid varad 1944. aastal Nõukogude Liidu okupatsiooni ohus sünnimaale põgenenud rootslaste pagasis . </s> </p>
<p> <s> 1944 sulgesid okupatsioonivõimud kiriku ja muutsid selle spordisaaliks . </s> <s> Koguduse tegevus likvideeriti . </s> <s> Rootsi sattunud kirikuvarade saatus oli aga teadmata , kuna Eesti rootslaste poolt Rootsi ajaloomuuseumile hoiule antud esemed jäeti arvele võtmata kartuses , et Nõukogude Liit võib Rootsilt esemed välja nõuda . </s> <s> Alles 1970. aastatel võttis Rootsi ajaloomuuseum Tallinna rootslaste kiriku varad arvele . </s> </p>
<p> <s> Rootsi-Mihkli kiriku tegevus taastati 1990. aastal . </s> <s> 1992 tagastati kogudusele vana kirikuhoone aadressil Tallinn , Rüütli t 7/9 . </s> <s> Rootsi Kuningriik ja Rootsi eraisikud on viimase kümne aasta jooksul andnud suurima panuse kirikuhoone taastamisse . </s> </p>
<p> <s> <hi rend="rasvane"> Kommenteerib Rootsi ajaloomuuseumi direktor Kristian Berg </hi> : Rootsi-Mihkli kirikuinventari tagastamine on sümboolne tegu . </s> <s> Kontaktid ja kultuurivahetus Läänemere piirkonnas on kujundanud meie kultuuripärandit nii sõja- kui rahuajal . </s> <s> See , et saame deponeeritud inventari tagastada , näitab , et meil on uus , avatud ja rahulik periood . </s> <s> Taas on ühine huvi säilitada Läänemere kultuuripärandit . </s> </p>
<p> <s> <hi rend="rasvane"> Keeletunnistus pikenes </hi> </s> </p>
<p> <s> Valitsus otsustas toetada keeletunnistuste pikendamist 2004. aasta 1. jaanuarini . </s> </p>
<p> <s> Praegu kehtiv seadus eeldas , et varem välja antud eesti keele kategooriatunnistused kaotavad kehtivuse tänavu 1. juulist . </s> </p>
<p> <s> Ühtlasi otsustas valitsus jätta toetamata Riigikogu Eestimaa Ühendatud Rahvapartei fraktsiooni algatatud keeleseaduse muudatuse , mis oleks tunnistanud tööalase eesti keele kategooriatunnistuste kehtivuse tähtajatuks . </s> </p>
<p> <s> <hi rend="rasvane"> Kommenteerib haridusminister Mailis Rand </hi> : Ei ole võimalik kehtivaid keeletunnistusi lihtsalt ümber vahetada , kuna tunnistused ei anna adekvaatset infot inimese tegeliku keeleoskuse kohta ja neil ei ole rahvusvahelist tunnustust . </s> </p>
<p> <s> Samas ei jõua riiklik eksamikeskus 1. juuliks kõiki eksameid vastu võtta , kuna selliseid inimesi , kes peaksid tegema uue keeleeksami , on 30 000-40 000. ( BNS ) </s> </p></div3>
          <div3 type="artikkel"><head> Kevad jõudis kalendrist ette </head>
<p> <s> <hi rend="kaldkiri"> 17.04.2002 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Kuiv kevad sunnib põllumeest kiirustama , muidu jäävad külvid põua kätte </hi> </s> </p>
<p> <s> “ Külvasin taliviljale lämmastikväetist juba märtsi lõpus , ” ütles Eesti Maaviljeluse Instituudi ( EMVI ) vanemteadur Peeter Viil . </s> <s> “ Külviga ei saa enam oodata , sest põllud on kuivad . ” </s> </p>
<p> <s> EMVI vaatlusandmete põhjal on tänavu veevaru künnikihis mullusest poole väiksem . </s> <s> Kuigi pinnas on hommikuti siit-sealt külmunud , ei sega see põllutöid . </s> </p>
<p> <s> “ Mulla temperatuur on hommikuti veidi alla viie kraadi , mis siin enam külviga oodata , ” rääkis mullaharimise spetsialist Peeter Viil . </s> </p>
<p> <s> Viil külvas Kuusikul osa suviteravilja mulda juba laupäeval , 13. aprillil . </s> </p>
<p> <s> <hi rend="rasvane"> Tõsised tegijad on alustanud </hi> </s> </p>
<p> <s> Võrumaa taimekasvatuskon-sulent Jaan Liiv ütles , et Võru kandi põllumehed on tänavu usinad olnud . </s> <s> “ Eelmisel nädalal käis igal pool kõva töö , ” rääkis kogenud põllumees . </s> <s> “ Köögivilja , kapsa ja varase kartuli mahapaneku aeg on käes . </s> <s> Tõsised tegijad ei arutle , kas on veel vara või mitte , vaid külvavad . ” </s> </p>
<p> <s> Jõgevamaa Palamuse valla taluperemees Ain Villems ennast Võrumaa meestega ei võrdle . </s> <s> “ Võru mehed on alati varasemad olnud , neil ka liivasemad põllud mägede peal . ” </s> <s> Villems kavatseb kaera külvata järgmise nädala lõpus . </s> </p>
<p> <s> Jõgeva Sordiaretuse Instituudi asedirektor Vahur Kukk ütles , et praegu on pearõhk aretuspõldude harimisel . </s> <s> “ Läinud reedel saime esimest korda libistiga peale . </s> <s> Libisti teeb põllu hästi siledaks , aretuspõldudel peame enne külvi ka teist korda harima , ” selgitas Kukk . </s> </p>
<p> <s> Instituudi naabruses asuval Jõgeva Seemnekeskusel on sellel kevadel 360 ha seemnepõlde rajada . </s> <s> Esimene mullaharimisring on juba tehtud , käib kivikorjamine . </s> </p>
<p> <s> “ Külvi alustame 20. aprilli paiku , ” ütles seemnekeskuse juhataja Gunnar Voll . </s> <s> “ Varajane kevad laseb kõik ettevalmistustööd korralikult ära teha . ” </s> <s> Jõgeva seemnekeskus külvab kevadel otra , suvinisu ja rapsi . </s> </p>
<p> <s> Endine Jõgeva agrometeoroloog Laine Keppart peab tänavust kevadet kõigi aegade üheks varasemaks ja kuivemaks . </s> </p>
<p> <s> “ Jõgeval tõusis tänavu ööpäeva keskmine õhutemperatuur püsivalt üle nulli juba 3. veebruaril , samal ajal kadus lumi , ” nentis Keppart . </s> <s> “ Varem on selline temperatuuri tõus aset leidnud vaid 1989. ja 1990. aastal . ” </s> </p>
<p> <s> Kuna kevadtalvel oli maa valdavalt must , neeldus kiirgus pinnases ja algas auramine , veevaru vähenemine , mis tõi kaasa põua . </s> <s> “ Vaatamata veebruari lõpu ja märtsi alguse normist kaks-kolm korda suuremale sajuhulgale , on põllumullad praeguseks kuivaks muutunud , ” tõdes Keppart . </s> </p>
<p> <s> Sadanud lumi andis niiskust ainult pindmisse kihti . </s> <s> Aurumine oli päikesepaiste , tuule ja väikese õhuniiskuse tõttu väga kiire . </s> <s> Mullad paakusid , tekkis mullakoorik , lõhed . </s> <s> Tavaliselt saavad mullad Jõgeval harimisküpseks alles jüripäeva paiku , seega tänavusest kolm nädalat hiljem . </s> </p>
<p> <s> 8. aprillil määras Jõgeva ilmajaama agrometeoroloog mullaniiskust talirukki põllul . </s> <s> Tavaliselt on sel ajal alles lumi maas , kelts minemata . </s> <s> Tänavu oli mullas nii vähe niiskust kui tavaliselt mai lõpus . </s> </p>
<p> <s> <hi rend="rasvane"> Ootavad külviga </hi> </s> </p>
<p> <s> Järvamaa OÜ Estonia juhatuse esimees Peeter Kibe ütles , et osaühingus käib praegu sõnnikuvedu , -laotamine ja kündmine . </s> <s> Ka mullaharimine käib täie hooga , kuid külviga ei kiirustata . </s> </p>
<p> <s> “ Kavatseme nädalavahetusel külvama hakata , kõigepealt otra ja suvinisu , ” ütles Kibe . </s> <s> “ Väga vara tärganud orast võivad kevadised öökülmad kahjustada . ” </s> </p>
<p> <s> Nädala algul Järva- , Rapla- , Lääne- , Tartu- ja Põlvamaal ringi sõitnud Peeter Viili sõnul on paljudes kohtades põlluleminekuga asjatult viivitatud . </s> </p>
<p> <s> “ Kui mullaharimisel põld tolmab , on tööga hiljaks jäädud , ” manitses Viil , kes soovitab erilist rõhku panna mullaharimise kvaliteedile . </s> <s> Tema sõnul on ebaühtlane mullaharimine ohtlik just kuival kevadel , sest harimisvigade tõttu tärkavad külvid just siis ebaühtlasemalt . </s> </p>
<p> <s> Viili sõnul näitavad viimaste aastate vaatlused , et silerulliga rullitud põldudelt on suurem tuuleerosioon . </s> <s> Seetõttu soovitab ta kasutada rõngasrihvelrulle . </s> </p>
<p> <s> Põllumajandusministeeriumi nõuniku Ants Laansalu sõnul oli eelmisel nädalal ka Harjumaal maaharimise poolest suhteliselt vaikne . </s> </p>
<p> <s> “ Loodus kiirustab rohkem , kui me harjunud oleme , ” sõnas Laansalu . </s> <s> “ Agronoomid ütlevad , et kui põllul kõrgemad nukid juba valgeks tõmmanud , peab mulda harima . </s> <s> Mõnes kohas aga tolmavad terved suured väljad . </s> <s> Kuid eks iga peremees otsustab ise , millal maaharimisega alustada . </s> <s> Külvivolinike aeg on möödas . ” </s> </p></div3>
        </div2>
        <div2 type="rubriik">
          <head> Maasõnumid </head>
          <div3 type="artikkel"><head> Noppeid maakonnalehtedest </head>
<p> <s> <hi rend="kaldkiri"> 17.04.2002 </hi> <hi rend="rasvane"> Lutsu auhind Baskinile </hi> </s> </p>
<p> <s> Pühapäeval anti Eesti estraadi grand old manile Eino Baskinile Palamuse kihelkonnakoolimuuseumis kätte Oskar Lutsu huumoripreemia . </s> </p>
<p> <s> “ Nüüd on mul käes vist küll kõik tiitlid , mida Eestis naljategemise eest saada on võimalik , ” ütles laureaat . </s> </p>
<p> <s> 15 aastat tagasi sai temast esimene huumoripreemia Meie Mats laureaat ning tema lavalisi teeneid tunnustati omal ajal Eesti NSV rahvakunstniku aunimetuse andmisega , kirjutas Vooremaa . </s> </p>
<p> <s> “ Lutsu huumoripreemia määramine oli mulle suur ja meeldiv üllatus , ” ütles Baskin . </s> <s> Peale raamitud laureaaditunnistuse ja Paunvere kuldse viierublase sai ta 15 000 krooni . </s> </p>
<p> <s> <hi rend="rasvane"> Seafarmile tuli otsa </hi> </s> </p>
<p> <s> Ööl vastu eelmist laupäeva hukkus Ida-Virumaal Illuka vallas Raudi külas ühe talu seafarmi põlengus 176 siga ja põrsast . </s> </p>
<p> <s> “ Õelust on meie ümber siiski liiga palju , ” ütles mahapõlenud seafarmi omanik Nadežda Luunja pisaraid tagasi hoides . </s> <s> Ta on kindel , et tegemist oli süütamisega , kirjutas Põhjarannik . </s> </p>
<p> <s> Luunja ei oska arvatagi , kes võiks süütamise taga olla . </s> <s> “ Meil läks siiani päris hästi ja see on ikka nii , et kui sul hästi läheb , leidub ka kadestajaid , ” lausus ta . </s> <s> Põlengust tekitatud kahju ulatub poole miljoni kroonini , ei hoone ega loomad olnud kindlustatud . </s> </p>
<p> <s> “ Aga mis seal ikka , nutud on nüüd nutetud , läheme julgelt edasi ja kerjama ei hakka , ” lisas perenaine . </s> </p>
<p> <s> Tema kõrvu on küla pealt jõudnud jutud , et ta peaks hoolsamini valvama oma veisefarmi , sest ka selle kallale võidakse tulla . </s> <s> “ Tuleb hakata valvama või kui muidu ei saa , tuleb turvamehed palgata , ” lausus Nadežda Luunja , kes on Raudil talu pidanud alates 1986. aastast . </s> </p>
<p> <s> Ida-Viru päästeteenistuse asedirektor Sergei Aleksandrov lausus , et süütamise versioon pole veel lõplikku kinnitust leidnud , ent seda on siiski põhjust oletada . </s> </p>
<p> <s> <hi rend="rasvane"> Pärnu jäi lihatööstuseta </hi> </s> </p>
<p> <s> Pärnu viimane lihatööstus AS Enda lõpetas tootmise , sest ei suuda täita 1. juulist kehtima hakkavaid lihatööstustele esitatavaid karme ehituslikke nõudeid . </s> </p>
<p> <s> Jannseni tänaval endise kalamajandi hoonetes tegutsenud Enda valmistas paljusid lihatooteid . </s> <s> Neid kohalikke tooteid asendab nüüd pärnaka toidulaual mujalt toodav kaup , kirjutas Pärnu Postimees . </s> </p>
<p> <s> Pärnumaa veterinaarkeskuse juhataja Rein-Heinar Pill ütles , et Pärnumaal on nüüd alles vaid üks lihatööstus , Lihamees Sauga vallas . </s> </p></div3>
        </div2>
        <div2 type="rubriik">
          <head> Turg </head>
          <div3 type="artikkel"><head> Kapsapõud käes </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Kartulihinna talvine kõrgtase on turgudel veidi järele andnud , odavam import on surunud hinda alla . </s> <s> Kuuga on keskmine kilohind turgudel odavnenud 30 senti , kuid aastatagusega võrreldes on see üle kahe korra kõrgem . </s> </p>
<p> <s> Tallinna ja Narva turgudel on viimase kuuga kartulikilo odavnenud ligi krooni võrra , Tartus ja Pärnus pool krooni , Rakveres aga tublisti kallinenud . </s> </p>
<p> <s> Hoopis pingelisem on peakapsa seis . </s> <s> Kohalikel tootjatel kapsast kevadel napib ning see aina kallineb . </s> <s> Viimase kuuga on peakapsa keskmine kilohind turul tõusnud ligi 3 kr võrra , eelmise aastaga võrreldes on see koguni üle kolme korra kõrgem . </s> </p>
<p> <s> Tallinnas on peakapsa hind kuu ajaga tõusnud 2,5 -3 kr/kg võrra . </s> <s> Keskmisest veidi vähem on see tõusnud Tartus , Viljandis ja Valgas ( 2 kr/kg ) , üle 3 krooni Rakveres ja Narvas . </s> </p>
<p> <s> Ligi krooni võrra on viimase nelja nädala jooksul kallinenud ka mugulsibula kilogramm , eelmise aasta aprilliga võrreldes on sibulakilo praegu 1,7 korda kallim . </s> <s> Kõige enam on viimase kuuga mugulsibul kallinenud Pärnus ( +3.50 kr/kg ) . </s> </p>
<p> <s> Nagu kevadhooajale kohane , langeb iga nädalaga värske kurgi hind . </s> <s> Viimase kuuga on importkurgi kilo turgudel odavnenud keskmiselt 12.50 kr ning kodumaine kurk 11.80 kr. </s> <s> Sel nädalal olid kurgihinnad aastatagusega samal tasemel , kusjuures kodumaise ja importkurgi hinnavahe on ligi 6 kr - kodumaine kallim . </s> </p>
<p> <s> Kuuga on odavnenud ka tomat ( -6.60 kr/kg ) , mida müüakse praegu ainult impordituna . </s> <s> Samas müüakse seda praegu kallimalt kui aasta tagasi samal ajal. </s> </p>
<p> <s> Piimatööstused on aasta kolme esimese kuuga piima kokkuostuhindu langetanud 9% , samal ajavahemikul on lahtise piima turuhind tõusnud 3% võrra , hind kauplustes aga muutunud ei ole . </s> <s> Võrreldes möödunud aasta aprilliga , ei ole lahtise piima turuhinnas olulist erinevust , või on praegu aga mõnevõrra odavam . </s> </p>
<p> <s> <hi rend="rasvane"> Eesti Konjunktuuriinstituut </hi> </s> </p></div3>
        </div2>
        <div2 type="rubriik">
          <head> Juhtkiri </head>
          <div3 type="artikkel"><head> Küsija suu pihta ei lööda ka Brüsselis </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Tsiviliseeritud , tööka ja õige mehe normaalsed nõudmised - nii võiks iseloomustada teisipäevast põllumeeste väljaastumist Toompeal . </s> </p>
<p> <s> Euroopa Parlamendi president Pat Cox tundus olevat meeldivalt üllatunud ja omamoodi rahulgi , et meie põllumehed seisavad oma õiguste eest saada euroliidu toetusi ja tootmiskvoote õiglastel alustel , nagu saavad teised ELi põllumehed . </s> </p>
<p> <s> Nagu tänasest Maalehest lugeda , võitlevad põllumehed Euroopas oma õiguste eest pidevalt ja kohati üsna ägedalt . </s> <s> Sellega ollakse harjunud ja neid mõistetakse , mis muidugi ei tähenda , et nad seepärast alati ka küsitut saavad . </s> <s> Aga kui ei küsi , siis ei saa kohe kindlasti . </s> <s> Eks ole ju ka sõbrad soomlased meid õpetanud , et Brüsselis käib niimoodi : kui vait oled , siis arvatakse , et oledki rahul ja õnnelik . </s> </p>
<p> <s> ELis imesuhtlejatena kuulsust kogunud soomlased ajavad Brüsselis oma asja just head lobitööd tehes . </s> <s> Küllap sobib see stiil meilegi . </s> <s> Pole vaja hakata jalgratast leiutama . </s> </p>
<p> <s> Seega - häält tuleb igal juhul teha . </s> <s> Nii et teisipäevase põllumeeste meeleavalduse organiseerijaid ning selles osalejaid võib täiesti teenitult kiita . </s> <s> Tubli samm nii sisu kui ka vormi poolest , mis näitas taas , et tähtis pole mitte ainult see , mida öeldakse , vaid ka see , kuidas ja millise tooniga seda tehakse . </s> <s> Eestlased tabasid õige tooni . </s> </p>
<p> <s> Eestimaa Talupidajate Keskliidu peadirektor Kaul Nurm andis Pat Coxile üle meie põllumeeste pöördumise ning Cox lubas selle vajalikele inimestele ehk otsustajatele edasi toimetada . </s> <s> Lisaks lubas ta ka ise koostada kirja meie põllumeeste nõudmiste asjus . </s> <s> Sõnum jõudis pärale , öeldakse asjade sellise käigu kohta . </s> </p>
<p> <s> Ja mis samuti tähtis : eestlased on oma põllumeestele ELi õiglaste toetuste ja tootmiskvootide nõutamisel lõpuks ometi üsna üksmeelsed . </s> <s> Neis küsimustes on praegu üsna ühte meelt isegi muidu leppimatult eri leerides poliitikud , nii koalitsioon kui ka opositsioon . </s> <s> Eks ole ka alati nii olnud , et eestlased just väljastpoolt tuleva surve tõttu nagu üks mees kokku hoidma hakkavad . </s> </p>
<p> <s> Vaat milleks Euroopa Liit meile hea on ! </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Massilist sisserännet ei tule </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Tiit Sepp siseministeeriumi rahvastiku asekantsler </hi> </s> </p>
<p> <s> <hi rend="rasvane"> Välismaalaste seaduse muudatus ei anna võimalust Eestisse tagasi pöörduda neile , kes on saanud siit lahkumiseks toetust </hi> </s> </p>
<p> <s> Valitsus kiitis 19. märtsil heaks välismaalaste seaduse muutmise seaduse eelnõu , mis sätestab rahvusvahelise ja ELi õigusega kooskõlas oleva regulatsiooni elamisloa andmiseks välismaalasele , kes asub Eestisse abikaasa või perekonnaliikme juurde elama . </s> </p>
<p> <s> Praegune seadus keelab an-da elamisluba välismaalasele , kes soovib elama asuda Eestisse abikaasa või lähedase sugulase juurde , kui aastane sisserände piirarv on täis . </s> </p>
<p> <s> Elamisloa andmisest keeldumine on põhjustanud kümneid kohtuvaidlusi . </s> <s> Mitmed neist jõudnud Riigikohtusse , kes tunnustas isikute õigust asuda perekonna juurde Eestisse . </s> </p>
<p> <s> <hi rend="rasvane"> Sisulised otsused </hi> </s> </p>
<p> <s> Eestis ei kehti pretsedendiõigus - s.t kohtulahendid ei loo uut õigust . </s> <s> Kuid Riigikohus kõrgeima kohtuvõimuna teeb väärtusotsuseid - tema lahendites on sõnum nii seadusandlikule kui täidesaatvale võimule . </s> </p>
<p> <s> Asunud oma lahendites korduvalt seisukohale , et pelgalt sisserände piirarvu täitumisega ei saa põhjendada elamisloa andmisest keeldumist välismaalasele , kes elab Eestis perekonnaelu ( kuna see oleks vastuolus põhiseadusega ) , edastas Riigikohus sõnumi : demokraatlikus riigis tehakse sisulisi , mitte formaalseid otsuseid . </s> </p>
<p> <s> Oma lahendites ei välista Riigikohus , et elamisloa andmisest Eestis elava abikaasa või lähedase sugulase juurde elama asuda soovijale võib keelduda sisulistel põhjustel . </s> <s> Samuti ei välista Riigikohus tingimuste seadmist Eestisse elama asuda soovivatele välismaalastele . </s> </p>
<p> <s> Nendest põhimõtetest lähtubki siseministeeriumi eelnõu , mis vabastab Eestisse abikaasa või lähedase sugulase juurde elama asuda soovivad välismaalased küll sisserände piirarvu alt , kuid samas paneb välismaalastele ja isikutele , kelle juurde elama asumiseks elamisluba antakse , mitmesuguseid kohustusi . </s> </p>
<p> <s> Luba elama asumiseks abikaasa juurde ei anta , kui taotlus pole põhjendatud . </s> <s> Taotlus võidakse lugeda mittepõhjendatuks , kui abikaasadel on võimalik elama asuda teise abikaasa asukohariiki või kodakondsusjärgsesse riiki . </s> </p>
<p> <s> Et Eestisse asuvad välismaalased ei jääks koormaks meie sotsiaalabisüsteemile , näeb eelnõu tagatisena ette kindlustuslepingu , mis tagaks välismaalase haigusest või vigastusest tingitud ravikulude tasumise . </s> <s> Parimaks lahenduseks oleks riikidevahelise , eriti Eesti ja Venemaa vaheline sotsiaalsete tagatiste leping . </s> </p>
<p> <s> Välismaalasele ja tema perekonnaliikmetele pannakse kohustus esitada andmeid ja dokumente elamisloa taotlemiseks ning ilmuda kodakondsus- ja migratsiooniametisse ( KMA ) seletuste andmisele . </s> </p>
<p> <s> KMA ning politseiameti ametnikule antakse pädevus nõuda kirjalikke ja suulisi seletusi ning siseneda isiku loal tema eluruumi - tagamaks , et elamisluba ei saaks isikud , kes sõlminud abielu vaid elamisloa saamiseks . </s> </p>
<p> <s> Loomulikult nõuab fiktiivsete abielude tuvastamine ja esitatud taotluste sisuline kontrollimine nii KMA kui politsei tõhusat tööd . </s> </p>
<p> <s> <hi rend="rasvane"> Pole põhjust karta </hi> </s> </p>
<p> <s> Seaduseelnõu reguleerib ainult elamisloa andmise . </s> <s> Asjatu on hirm , nagu tekitaks see massilist sisserännet . </s> <s> Viimastel aastatel on sisseränne Eestisse stabiliseerunud . </s> </p>
<p> <s> 2000. a sai elamisloa abikaasa või perekonnaliikme juurde elama asumiseks 772 välismaalast , 2001. a 1064 isikut , olgugi et sisserände piirarvu enam praktikas ei kohaldatud . </s> </p>
<p> <s> Asjatu on hirm , nagu annaks seaduse muudatus võimaluse Eestisse tagasi pöörduda välismaalastele , kes saanud siit lahkumiseks migratsioonifondilt või rahvusvahelistelt organisatsioonidelt toetust . </s> </p>
<p> <s> Kindlasti pole kavas muuta välismaalaste seaduse põhimõtet , et elamisluba ei anta välismaalasele , kes võtnud kohustuse Eestist lahkuda , saanud rahvusvahelise abiprogrammi kaudu elamispinna välismaal või saanud siit lahkumiseks toetust . </s> </p>
<p> <s> <hi rend="kaldkiri"> Samal teemal : “ <gap rend="viited"/> ” , ML , 28. märts , “ <gap rend="viited"/> ” , ML , 11. aprill </hi> </s> </p></div3>
          <div3 type="artikkel"><head> Avalik onupojapoliitika </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Ignar Fjuk Riigikogu liige , Reformierakond </hi> </s> </p>
<p> <s> <hi rend="rasvane"> Ametikohti jagatakse häbitundeta nagu kergelt tulnud röövsaaki </hi> </s> </p>
<p> <s> Erastamisagentuuri lõpetamise käigus eelmise aasta lõpus tõusis päevakorda töötajatele lahkumishüvitiste maksmine . </s> </p>
<p> <s> Nimekirjas oli ka peadirektor Jaak Liivik , keda enam kui kümneaastase staaži eest avalikus teenistuses “ ähvardas ” kaheteistkümne kuupalga suurune kuldne käepigistus . </s> </p>
<p> <s> Mis sest , et juba siis oli Liivik õige mitmes kriminaalses episoodis uurimisorganite teravdatud tähelepanu all . </s> <s> Mis sest , et varem olin nõukogu liikmena vähemalt kolmel korral algatanud Liiviku umbusalduse küsimuse . </s> </p>
<p> <s> Mihkel Pärnoja , Toivo Jürgensoni , Meelis Paaveli ja mõne teise nõukogu liikme terava vastuseisu tõttu ei läinud need aktsioonid kahjuks läbi . </s> </p>
<p> <s> <hi rend="rasvane"> Hämarad lisatasud </hi> </s> </p>
<p> <s> Liiviku juhtum on vaid üks näide sellest , kuidas ametnike töötasude ja sotsiaalsete garantiide süsteem pole kooskõlas ühiskonnas omaks võetud põhimõtete ning õiglustundega . </s> </p>
<p> <s> Tegelikult kohtab sedalaadi ebakohti avalikus sektoris igal sammul . </s> <s> Maksumaksja võis hiljuti avalikustatud palkade edetabeliga tutvudes veenduda , et avalikus sektoris on võimalik teenida rohkem kui samaväärse töö eest erasektoris . </s> </p>
<p> <s> Mõistagi pole priske teenistuse põhjuseks priske ametipalk , vaid pigem sellele kõikmõeldaval viisil külge poogitud lisatasud , toetused ja preemiad . </s> <s> Nende meelevaldsus on muutnud ka ametnikud poliitiliselt manipuleeritavaks ja ametikohad mõnel juhul ostetavaks . </s> <s> Ametikohti jagatakse häbitundeta nagu kergelt tulnud röövsaaki . </s> </p>
<p> <s> Niigi keerulisele ja läbipaistmatule palgasüsteemile lisas eelmine valitsus omalt poolt nn tulemuspalga , mis reglemendi ning selgete kriteeriumide puudumise tõttu ei ole osutunud sobilikuks . </s> </p>
<p> <s> Kahetsusväärne on samuti see , et mujal maailmas heaks tavaks kujunenud avaliku sektori töökohtadele korraldatavad konkursid on Eestis devalveerunud . </s> </p>
<p> <s> Töökoha saamisel ei ole sageli määravaks niivõrd kandidaadi pädevus või senine töökogemus , kuivõrd sugulussuhe tööandjaga , seotus era- või sõpruskonnaga . </s> </p>
<p> <s> Just Liiviku juhtum ajendas mind välja töötama vajalikke muudatusi avaliku teenistuse seadusse ( ATS ) . </s> <s> Õnneks jõudis Riigikogusse ( RK ) ka justiitsministeeriumis koostatud täiesti uus ATSi redaktsioon , mille menetlemisel olen põhiseaduskomisjoni poolt kaasettekandja . </s> </p>
<p> <s> Uue seaduse eesmärk on luua alused , et Eestis oleksid head ja võimekad ametnikud . </s> </p>
<p> <s> Kehtiv ATS on oma jäikade ja formaalsete regulatsioonidega takistanud avaliku sektori arengut , mistõttu seadusest mööda hiilimine on muutunud üldaktsepteeritud normiks . </s> <s> Õigustanud ei ole end ka Riigikantselei juurde rajatud ametnike reserv . </s> </p>
<p> <s> Ent kõige tõsisemad probleemid on seotud ametnike vastutuse , palgakorralduse , ametisse nimetamise ja vabastamise regulatsioonidega . </s> </p>
<p> <s> Ehkki ATS pärineb 1996. aastast , on RK jõudnud seda juba kümneid kordi muuta . </s> <s> Samal ajal kui iseendi sotsiaalseid garantiisid õnnestus eelmisel RKl kärpida , on ametnike palgakorraldus läinud iga muudatusega segasemaks ja maksumaksjale ebasoodsamaks . </s> </p>
<p> <s> Nii veider kui see ka ei ole , demonstreerib RK nende muudatustega sedasama ignorantsust ja vastutamatust , mida poliitikud valimiste eel ise kiruvad . </s> <s> Mugavus , allumine ametnike survele ja inertsus on märksõnad , mis iseloomustavad algselt lihtsa ja loogilise süsteemi muutmist keeruliseks ja vähekontrollitavaks . </s> </p>
<p> <s> Seetõttu on asjakohane küsida , kas ka seekord ei jää RK mugavuse või ametnike surve pantvangi ja muudatused seetõttu olemata ? </s> </p>
<p> <s> Mõne aja eest informeeris ministeeriumidevaheline töörühm üldsust majandus- ning teede- ja sideministeeriumi liitmise tulemustest . </s> <s> Liidetud ministeerium nõudvat juurde tööpinda , inimesi , raha , ressursse ? ! </s> <s> Mitte sõnagi enam kokkuhoiust ! </s> </p>
<p> <s> <hi rend="rasvane"> Priiskav kokkuhoid </hi> </s> </p>
<p> <s> Kui see on viis , kuidas poliitikud ja nende juhitavad ametnikud kavatsevad Eesti riiki juhtida ja kokkuhoiu sildi all avalikku sektorit paisutada , siis on küll midagi väga valesti . </s> </p>
<p> <s> See juhtum demonstreerib ilmekalt priiskamisele orienteeritust , mida praegune poliitiline paradigma on loonud , ja osundab teravale vajadusele tasakaalustada riigi kui tööandja , kodaniku kui maksumaksja ja ametniku kui eristaatuses töötava isiku huvid . </s> </p>
<p> <s> Avaliku teenistuse seaduse muutmises tuleks näha alust kogu ühiskonna reformimiseks . </s> <s> Muutuste põhitähelepanu peaks olema suunatud avaliku teenuse kättesaadavuse ja kvaliteedi parandamisele . </s> </p>
<p> <s> Viimane aeg on mõista , et muutusi ei saa rajada unistustele . </s> <s> Vaba rahva elukorralduse aluseks olgu moodne , tõhus ja mõistagi demokraatlik seadus . </s> <s> Seadus , mis seab ametnikud ja poliitikud rahva teenistusse , mitte vastupidi . </s> </p></div3>
          <div3 type="artikkel"><head> Selgrootu välispoliitika </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Janno Reiljan Riigikogu liige , Eestimaa Rahvaliit , TÜ välismajandusprofessor </hi> </s> </p>
<p> <s> <hi rend="rasvane"> Eesti välispoliitikud põevad raskekujulist majanduslikku kanapimedust </hi> </s> </p>
<p> <s> Seoses Euroopa Liidu Tuleviku Konvendi delegatsiooni nimetamisega Riigikogus on ajakirjanduses avaldatud kummalisi seisukohti poliitika ja majanduse suhetest . </s> </p>
<p> <s> Välispoliitikal polevat majandusega midagi ühist . </s> <s> Välispoliitikud ei pidavatki tundma majandusprobleeme . </s> <s> Majanduse asjatundjad ei saavat aru poliitikast . </s> </p>
<p> <s> Paraku on see väär mõtteviis leidnud rakenduse Eesti välispoliitikas . </s> </p>
<p> <s> <hi rend="rasvane"> Poliitika unustas majanduse </hi> </s> </p>
<p> <s> Maailma Kaubandusorganisatsiooniga ( WTO ) sõlmitud liitumislepingus tuli Eestil end tunnistada väikseimate õigustega liikmesriigiks . </s> </p>
<p> <s> Selle lepinguga kaotas Eesti kümned tuhanded töökohad - need kingiti teistele riikidele , kust meile tuleb riigitoetustega odavamaks muudetud toodang . </s> </p>
<p> <s> Nüüd tahab Eesti saada ELi liikmeks . </s> <s> Välispoliitikud arvavad , et selleks on tähtsaim meie läbirääkijate mahe kõneviis ja järeleandlik meelelaad . </s> <s> Ei tohtivat teist poolt oma nõudmisega pahandada . </s> </p>
<p> <s> Kuigi EL sulges oma turu meie põllumajandussaaduste ees imporditollidega , ei tohtivat meie mõeldagi samasugusele abinõule . </s> <s> Ei tohi mõeldagi oma tootjate kaitsmisele ebaausa kaubanduse laostava mõju eest . </s> </p>
<p> <s> Seni väideti , et see diskrimineerimine kestab ainult ELi liikmeks saamiseni . </s> </p>
<p> <s> Nüüd avalikustas EL kava suruda ebavõrdsed majandustingimused uutele liikmetele peale veel kümneks aastaks pärast liitumist ja piirata väikeste kvootide andmisega tootmist neis riikides . </s> </p>
<p> <s> Kas võltsliberaalid soovitavad jälle kapituleeruda nagu WTO puhul ? </s> </p>
<p> <s> Eesti välispoliitikud teevad läbirääkimistel näo , nagu poleks midagi juhtunud - majanduslik ebavõrdsus justkui polevatki ebavõrdsus . </s> </p>
<p> <s> Eesti ja ELi parlamentidevahelise ühiskomisjoni istungitel on viimase kahe aasta jooksul maha hääletatud kõik minu ettepanekud , milles oli mainitud Eestile võrdsete majanduslike õiguste tagamist . </s> </p>
<p> <s> Eestile võrdsete õiguste nõudmiste vastu võtsid sõna ja hääletasid ka Riigikogu esindajad . </s> <s> Tundub , et meie välispoliitikud põevad raskekujulist majanduslikku kanapimedust . </s> </p>
<p> <s> Euroopa konvendi liikmetel polevat majandusalaseid teadmisi vaja , sest konvent ei tegelevat majandusküsimustega . </s> </p>
<p> <s> Paraku on asi vastupidi . </s> </p>
<p> <s> ELi tulevikku ohustavat see , et ta olevat praegu USAst sõltuv . </s> <s> Sõltumatuse saavutamiseks pidavat ELi kõik liikmesriigid edaspidi tegutsema ühtse jõuna ühise põhiseaduse alusel . </s> </p>
<p> <s> Poliitikule tundub , et sõltumatuse USAst annab ELi põhiseadus . </s> <s> Miks ei võiks me siis sellise kirjatüki koostamist pooldada ? </s> </p>
<p> <s> Majandusinimesele on selge , et ühtse põhiseadusega föderaalriik kavatseb USAga majanduslikult ja sõjaliselt võrdsele tasemele tõusta . </s> </p>
<p> <s> Selleks aga on vaja rahvusriikide ressursid keskuse kätte koondada . </s> <s> Selline EL hakkab sarnanema ühe teise vabade riikide murdmatu liiduga . </s> </p>
<p> <s> Loomulikult peab praegusest majandusliidust tulevikus USAga konkurentsivõimeliseks föderaalriigiks pürgiv EL arutama oma institutsioonide ülesannete üle . </s> <s> On valdkondi ( teadus , tehnika , energeetika ) , mida ühiselt võiks tõhusamalt arendada . </s> </p>
<p> <s> Majandusinimest huvitab aga eelkõige , millised ressursid koondatakse nende institutsioonide kätte , millistes riikides valmib moodne tsiviil- ja sõjatehnika . </s> </p>
<p> <s> Vahest hakkab nendest küsimustest koitma , miks suurriigid pooldavad ühtse põhiseadusega föderatsiooni ja väikeriigid lepingulist riikide liitu . </s> </p>
<p> <s> Esimesel juhul arutab Eesti parlament tulevikus ainult koera- ja kassimaksu kehtestamise küsimust , samal ajal kui ELi keskvõim tegeleb tulu- ja käibemaksuga . </s> </p>
<p> <s> Ka inimeste põhiõiguste tagamine ELis on majandusega seotud . </s> <s> Deklaratsioonid inimeste õigustest jäävad tühipaljaks paberilipikuks , kuni need pole kaetud raske rahaga . </s> <s> Inimõigusi ei taga mitte deklaratsioonid ja seadused , vaid nende rakendamise reaalsed mehhanismid . </s> </p>
<p> <s> <hi rend="rasvane"> Paindlik vihmauss </hi> </s> </p>
<p> <s> Kurb , et Eesti välispoliitika pole seni suutnud mõista poliitika ja majanduse seoseid . </s> <s> Veel kurvem , et seda seost ei tahetagi mõista ja ignorantsus ülistatakse vooruseks . </s> <s> Majandus on poliitika selgroog , ilma majanduse toeta kukub poliitika kokku . </s> </p>
<p> <s> Teisalt tähendab selgroo olemasolu , et poliitikat ei saa endale ette kujutada lõpmatult paindliku verbaalse vihmaussina . </s> <s> Ahvatlevalt originaalne poliitiline idee võib kahjustada ühiskonna arengubaasiks olevat majandust . </s> </p>
<p> <s> Poliitika ja majanduse seos on Euroopa tuleviku ( konvendi ) keskne probleem . </s> </p></div3>
        </div2>
        <div2 type="rubriik">
          <head> Kommentaar </head>
          <div3 type="artikkel"><head> Leib ja lõbu </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Toomas Paul </hi> </s> </p>
<p> <s> Meie elutingimused on paari viimase sajandiga tundmatuseni muutunud . </s> <s> Iseliikuvad vankrid , õhulaevad , pildikastid ja palju muid muistsetele tundmatuid imeasju on muutunud laiatarbekaubaks . </s> <s> Inimene ise bioloogilise olendina on aga üsna samasugune kui kaks tuhat aastat tagasi , mil Juvenalis sõnastas Rooma rahva põhivajadused : “ Leiba ja lõbu ” ( <hi rend="kaldkiri"> ld panem et circenses </hi> ) . </s> </p>
<p> <s> <hi rend="rasvane"> Vaba aeg - suur nuhtlus </hi> </s> </p>
<p> <s> Inimene vajab elus püsimiseks leiba , s.t toitu , ihukatteid ja peavarju . </s> <s> Aga inimene ei ela ainult leivast . </s> <s> Ta vajab meelelahutust . </s> <s> Mõni aeg tagasi Ameerika koolilaste hulgas korraldatud uuringul teatas kolmandik , et nad loobuksid pigem isast kui televiisorist . </s> <s> Aus vastus . </s> </p>
<p> <s> Miks meie meel vajab lahutamist ? </s> <s> Miks tänapäeva gladiaatoritele ehk tippsportlastele nii kõvasti makstakse ? </s> <s> Kas ükski rahvuslane on eduka eurolaulu või medalitooja puhul hoolinud keeleküsimusest või veresugulusest ? </s> </p>
<p> <s> Need ei ole pelgalt retoorilised küsimused . </s> <s> Blaise Pascal arutles XVII sajandil , et kuningatroon näib olevat kõige parem ametikoht maailmas . </s> <s> Ometigi ei suudaks kõrge positsioon ilma meelelahutuseta rahuldust pakkuda . </s> <s> Troonil istuja hakkaks mõtlema võimalikele mässudele , või koguni surmale ja haigustele , mille vastu miski ei aita . </s> <s> Nii et kui kuningas ilma jätta lõbustustest , on ta õnnetum kui kes tahes tema mängivate ja meelt lahutavate alamate seast . </s> </p>
<p> <s> Pascal leiab : “ Sellepärast ongi hasartmängud , naiste seltskond , sõda ja kõrged ametikohad nii hinnas . </s> <s> See ei tähenda , nagu oleks selles kõiges tõepoolest midagi õnnestavat või nagu arvaks keegi , et tõeline õndsus peitub rahas , mida mängus võib võita , või tagaaetavas jäneses - keegi ei tahaks neid , kui neid saadaks kingitusena . </s> <s> Inimene ei otsi loidu ja rahulikku oleskelu , mis laseb tal mõelda oma kurvale olukorrale , ega ka sõjas varitsevaid ohte ega ametiga kaasnevat vaeva , ta otsib askeldusi , mis viiksid ta mõtted mujale ja lahutaksid ta meelt . ” </s> </p>
<p> <s> Kõik need lõbud on inimesed välja mõelnud , et õnnelikuks saada . </s> <s> Kes selle üle filosofeerides väidab , et inimesed on täiesti arulagedad , kui kulutavad terve päeva , taga ajades jänest , keda nad osta poleks tahtnud , ei tunne põrmugi meie loomust . </s> <s> Jänes ei päästa meid muremõtetest , aga jaht , mis tähelepanu mujale juhib , päästab . </s> </p>
<p> <s> Aga ei ole vaja isegi jänest , keda taga ajada . </s> <s> Piisab pallist . </s> <s> Veelgi vähemast - ei pea ise staadionil palli taga ajama , aitab tugitoolis kaasa ähkimisest . </s> <s> Ja kuna sport ei ole eriti verine , täiendavad seda päevauudised , mis rutiinselt näitavad laipu , rususid ja uputusi . </s> <s> Kole ? </s> <s> Seda küll , aga peab ju teadma , mis maailmas juhtub ! </s> </p>
<p> <s> Inimesed armastavad riski . </s> <s> Nad vajavad kära ja sagimist . </s> <s> Rikkuse ja võimu võlu on võimalus lasta endal kogu aeg meelt lahutada . </s> <s> Jah , töötu ja ka pensionär kannatab rahanappuse pärast . </s> <s> Ent hullem nuhtlus on ülearune vaba aeg , mis tuleb surnuks lüüa . </s> <s> Eurovangla aga , kus on mängukonsoolid ning saab semudega piljardit mängida , ei hirmuta kedagi . </s> </p>
<p> <s> <hi rend="rasvane"> See talumatu rahu </hi> </s> </p>
<p> <s> Rahva lõbutsemise võimalused on mõõtmatult laienenud . </s> <s> Meie aja inimene ei igatsegi saada kuningaks või pääseda õukonda , sest klient on kuningas , nagu kinnitab üks reklaamilause . </s> <s> Ausalt öelda on tänapäeva tavalise kodaniku olmemugavused tunduvalt suuremad kui Prantsuse Päikesekuningal . </s> </p>
<p> <s> Demokraatia tingimustes on rahval osa ka riigi valitsemise lõbust . </s> <s> Võib võtta Interneti-portaalis sõna palavatel päevateemadel . </s> <s> Või helistada otsesaatesse ja teatada oma arvamus . </s> <s> Saab näiteks ravimifirmade vahelises võitluses , selles viimaste nädalate kirgi kütnud küsimuses , oma vahelehüüetega ergutada ühte või teist poolt . </s> </p>
<p> <s> Nõnda möödub elu . </s> <s> Inimesed usuvad , et nad otsivad rahu , võideldes mingite takistustega . </s> <s> Niipea kui need on ületatud , vahel juba enne , muutub rahu talumatuks . </s> <s> Hakkame mõtlema kas nendele hädadele , mis meil on , või nendele , mis meid ähvardavad . </s> <s> Ja isegi kui tunneksime end igast küljest kaitstuna , paneks tüdimus maksma oma õigused ja tungiks esile meie südamepõhjast , kus ta loomuldasa pesitseb , ning täidaks meie vaimu rahutusega . </s> </p>
<p> <s> Kergem on taluda surma ilma sellele mõtlemata , kui mõtet surmast , ilma et see meid ähvardaks . </s> </p></div3>
        </div2>
        <div2 type="rubriik">
          <head> Sõna sekka </head>
          <div3 type="artikkel"><head> Tervitab haisulinn Viljandi </head>
<p> <s> <hi rend="kaldkiri"> 17.04.2002 <bibl> <author> Heino Laiapea </author> </bibl> </hi> </s> </p>
<p> <s> Viiratsi elanik Viive Parve on viljandlaste stressi Viiratsist tuleva haisu pärast võtnud enda kanda ja käib kohut . </s> <s> Mitte otse seakombinaadiga , vaid sellele vee erikasutusloa välja andnud maavalitsuse ja keskkonnateenistusega . </s> </p>
<p> <s> Eksekos peetakse Parvet hulluks inimeseks , kes nende plaanipärast edukat majandamist häirib . </s> </p>
<p> <s> Viljandi maavanem Helir-Valdor Seeder ennustab kohalikus ajalehes , et Ekseko lägaprobleemid pole ka 30 aasta pärast lahendatud . </s> <s> Õige lootusetu avaldus . </s> </p>
<p> <s> Viljandlased ise aga kirtsutavad nina ning loodavad , et keegi kõrgelt ja kaugelt nad haisuhädast päästaks . </s> </p>
<p> <s> Samas on needsamad inimesed nõus oma põllud Eksekole müüma , et end ajutiselt rikkana tunda . </s> </p>
<p> <s> Igasugu variantides kõlav kinnitus “ On astutud esimesi samme lägaprobleemi lahendamiseks ” sobib kui refrään igale asjaosalisele suhu . </s> </p>
<p> <s> Keskkonnaministeerium teab , et haisumure kõrvaldamiseks tuleb kasutusele võtta sellised bioreaktorid , nagu on Taani seatööstustes . </s> <s> Teab , aga ei nõua . </s> </p>
<p> <s> Soomes määravad väljaõppe saanud eksperdid seafarmi haisu intensiivsuse nasaalselt ehk ninaga ja otsustavad , kuidas ettevõte korrale kutsuda . </s> </p>
<p> <s> Meil pole haisule ei seadust ega mõõtühikut , vaidlused käivad haisutaja nimetusegi üle . </s> <s> Kes peaks säärasel juhul tellima keskkonnakahjude hindamise ? </s> </p>
<p> <s> Arvan , et maavanem , linnapea , vallavanem , volikogud . </s> <s> Või muidu on nad ainult suure äri maskotid . </s> </p>
<p> <s> Loodusfondid , seltsid , noorte ja vanade organisatsioonid , aatelised ärimehed võiksid Viive Parvet toetada - mitte ainult moraalselt , vaid ka rahaliselt . </s> <s> Sest rahustite ostmine ja kohtuskäimine ( kuigi ilma advokaadita ) nõuab kulutusi . </s> </p></div3>
        </div2>
        <div2 type="rubriik">
          <head> Nädala nägu </head>
          <div3 type="artikkel"><head> Nädala nägu </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Laupäeval sai kirjanik Henno Käo teist korda parima lasteraamatu auhinna Nukitsa . </hi> </s> <hi rend="rasvane"> <s> Hääletas üle kaheksa tuhande lapse . </s> <s> Vt ka Kultuuri rubriiki </s> </hi> </p>
<p> <s> Mis laul kostab laanest , kus Nukitsamees ? </s> <s> Kas peoleo või käo . </s> <s> Mis kihvt juba kaanest ? </s> <s> Kui kirjutand Käo , kes Nukitsa-mees . </s> </p>
<p> <s> <hi rend="rasvane"> A. Itskok </hi> </s> </p></div3>
        </div2>
        <div2 type="rubriik">
          <head> Maamajandus </head>
          <div3 type="artikkel"><head> Miks ma ei usu euroskeptikuid </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Ma ei ole neilt saanud ühtegi asjatundlikku vastust </hi> </s> </p>
<p> <s> <hi rend="rasvane"> Väidetav iseseisvuse kaotamine </hi> </s> </p>
<p> <s> Kui pank kuulub sõbralikule naaberriigile , piimatööstus kuulub pangale ja talunik on piimatööstuse lõa otsas , kas ta on siis iseseisev ? </s> </p>
<p> <s> Kas poleks targem taotleda võimalust istuda koos naaberriigi esindajatega Brüsselis ühe laua taga , kus seni on otsuseid tehtud ilma meie osavõtuta ? </s> </p>
<p> <s> <hi rend="rasvane"> Väidetav 6-7kordne majanduslik kaotus </hi> </s> </p>
<p> <s> Uno Silbergi ja Vello Leito teoses “ Ei ? </s> <s> Jaa ? - euroväitluse alused ” on kaotuse “ tõestuseks ” laest võetud arvudega manipuleerides saavutatud ligi kümnekordne ( ! ) viga . </s> </p>
<p> <s> <hi rend="rasvane"> Nn euronõuete täitmise raskus ja isegi mõttetus </hi> </s> </p>
<p> <s> Selle all on mõeldud enamasti hügieeninõudeid . </s> <s> Mulle jääb arusaamatuks , miks lunitakse avalikkust leppima räpaste köökide , farmi- ja tööstusseadmete ning ruumidega , kus toiduaineid hoitakse põrandal ja koos koeratoiduga ? </s> </p>
<p> <s> <hi rend="rasvane"> Piimakvoodid ja väidetav tuhandete loomade hävitamine </hi> </s> </p>
<p> <s> Kas kvootide ümber käratsejad , kes nõuavad kvoodi suurendamist senise tasemega võrreldes kolmekordseks ( 1,5 mln t ) , ise ikka usuvad seda , et sellise taseme saavutamine on võimalik , ja mis on selle hind ? </s> </p>
<p> <s> 1998. aastal toodeti Eestis 429 900 t kvoodikohast piima . </s> <s> ( Kvoodi hulka ei arvestata sisetarvet ja madalama sordi piima , millest valmistatud pulbrit ei kasutata inimtoiduks . ) </s> </p>
<p> <s> 1999 vähenes see 388 100 tonnini . </s> <s> EL suurendas Eestile ekspordikvoote , hinnad tõusid ja 2001. a toodeti kvoodikohast piima 448 000 tonni . </s> </p>
<p> <s> Kui palju on meil omal jõudu toodangut jätkuvalt tõsta ja mida on vaja selleks teha ? </s> </p>
<p> <s> Siin on kaks võimalikku teed : tõsta produktiivsust ja suurendada loomade arvu . </s> <s> 1993. a madalseisu ( 3322 kg lehma kohta aastas ) langenud toodang ületas 2001. a 5000 kg piiri . </s> </p>
<p> <s> Loomapidajad teavad , et edasine tõus läheb üha raskemaks , sest see nõuab rohkem investeeringuid ja teadmisi . </s> </p>
<p> <s> <hi rend="rasvane"> Miks euroskeptikud ei taha rääkida tagajärgedest , kui Eesti valiks isolatsiooni tee ? </hi> </s> </p>
<p> <s> Meie jääme teistele riikidele avatuks , kuid meile jäävad maksujõulised turud suletuks . </s> </p>
<p> <s> Eesti suutis seni maksta oma põllumeestele toetusi lisandväärtuse ( palk+kasum+kulum ) suhtes 6-7% , EL pakub meile 31% , liikmesmaadele 33% . </s> <s> ( USAs on see 32% . ) </s> </p>
<p> <s> <hi rend="rasvane"> Miks arenenud riigid toetavad põllumehi , suurendavad eksporti ja näevad sellest kasu ? </hi> </s> </p>
<p> <s> Vastus on lihtne : maksumaksja mõistab , et on ülekohtune ainult taluniku kaela veeretada selliste kallite masinate soetamine , mille väärtus on 5-6 mln krooni ja mis töötavad ainult ühe kuu aastas , ning looduse eripärast tingitud tühiseisu kulude kandmine . </s> </p>
<p> <s> <hi rend="rasvane"> Mille arvelt on võimalik leida lisaraha ? </hi> </s> </p>
<p> <s> Vastus on lihtne : piirates varimajandust , kus liiguvad miljardid kroonid . </s> <s> Vaevalt et euroliit meile korda looma tuleb . </s> </p>
<p> <s> <hi rend="rasvane"> Ants Laansalu </hi> </s> </p></div3>
        </div2>
        <div2 type="rubriik">
          <head> Loodus </head>
          <div3 type="artikkel"><head> Aasta parimad loodusfotod </head>
<p> <s> <hi rend="kaldkiri"> 17.04.2002 <bibl> <author> Sulev Valner </author> </bibl> </hi> </s> </p>
<p> <s> Kui eelmisel neljapäeval aasta parimatele looduspiltnikele Estonia kontserdisaalis pidulikult auhindu üle anti , võis taas imetleda selle suhteliselt vähe reklaamitud ürituse tohutut populaarsust . </s> <s> Konkursil osales koguni kolm ja pool sada fotograafi kahe tuhande pildiga . </s> <s> Ning Estonia saal oli kauni slaidiprogrammi vaatajaid täis nagu eelmiselgi aastal . </s> </p>
<p> <s> Meeldejääva ja ainukordse muusikalise elamuse eest hoolitsesid seekord Mart Siimer ja Toomas Trass ( orel ) , Jaak Johanson ( laul ) , Monika Matiesen ( flööt ) , Tuule Kann ja Pille Karras ( kandled ) ning Mirjam Tally ( kokkumäng ) . </s> </p>
<p> <s> Žürii esimees Rein Maran rõhutas just meie fotograafide järelkasvu silmapaistvat esinemist . </s> <s> Ka Soomest tervitusi toonud Kuusamo loodusfoto ürituse korraldaja Matti Helminen ütles , et talle jättis vapustava mulje laste ja noorte nii arvukas osavõtt ning nende tööde tase . </s> </p>
<p> <s> Seetõttu võtsime ka meie oma pildivalikusse just noorte ja laste seas esile tõusnud pilte . </s> </p>
<p> <s> “ Loodusfoto 2002 ” võitjad </s> </p>
<p> <s> <hi rend="rasvane"> Täiskasvanud </hi> • Loomapilt - Urmas Tartes . </s> <s> “ Tore putukas ” • Looduspilt - Heinrich Lukk . </s> <s> “ Piiber ” <hi rend="rasvane"> Noored </hi> • Loomapilt - Joosep Matjus . </s> <s> “ Revala ” • Looduspilt - Triinu Tõrv . </s> <s> “ Tiger ” <hi rend="rasvane"> Lapsed </hi> • Loomapilt - Katri Einla . </s> <s> “ Viplala ” • Looduspilt - Anna-Liisa Udumäe . </s> <s> “ Ann ” </s> </p></div3>
        </div2>
        <div2 type="rubriik">
          <head> Ilm </head>
          <div3 type="artikkel"><head> Valitsuse vigurid </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Eestis on kellapoliitikaga lood nagu Lähis-Idas </hi> </s> </p>
<p> <s> Kunagi sai tudengite ühiselamus mängitud kohusetundlikule kaaslasele selliselt mäkra , et keerati kell mitu tundi ette . </s> <s> Kella tirisedes ronisid kõik üles , üks lippas kiiresti loengule . </s> <s> Ja sai õppehoone pahase valvuri käest pragada . </s> </p>
<p> <s> <hi rend="rasvane"> Kes keeras ? </hi> </s> <hi rend="rasvane"> <s> Miks ? </s> </hi> </p>
<p> <s> Märtsi viimasel pühapäeval , kui taas kella keerati , tundus ükskõikseid vähe olevat . </s> <s> Internetis võis leida arvamusi seinast seina . </s> </p>
<p> <s> “ Valitsus tegi jälle pätti ! ” , “ Üle hulga aja õige tegu ! ” , “ Esimesele Eestile suveaeg , teisele las jääb , nagu oli ! ” , “ Valguse võit ! </s> <s> Kus see kõlbab , et päike kell kolm tõuseb ! ” , “ Kellele krt ( Interneti k kurat ) on vaja seda nõmedat kella kruttida ? ! ” </s> </p>
<p> <s> Reisijail on pidev vööndite aja muutustega arvestamine kõva peamurdmine : kas tuleb kella ette või taha keerata . </s> </p>
<p> <s> Lisaks veel too suve- ja talveaeg ! </s> <s> Kes selle peale üldse tuli ? </s> <s> Ameerika teadlane ja riigitegelane Benjamin Franklin oli aastail 1776-1785 USA saadik Pariisis . </s> <s> Vaatamata soliidsele vanusele ( 78 ) , istus ta tavaliselt lugedes või malet mängides üleval kella 3-4ni hommikul ning magas 11ni . </s> </p>
<p> <s> Kord aga virgus Franklin kell kuus mingi müra peale . </s> <s> Tuba oli valge ! </s> <s> Selgus , et päike on varasele kellaajale vaatamata kõrgel . </s> <s> Varem polnud ta selle peale tulnudki , et magab kasutult päeval ning raiskab lambiõli öösel . </s> <s> Ja mida suve poole , seda varem valgeks läheb ! </s> </p>
<p> <s> <hi rend="rasvane"> Tee veel nalja </hi> </s> </p>
<p> <s> Franklin kirjutas aprillis 1784 humoorika artikli ajakirja Journal de Paris pealkirja all “ Säästuprojekt ” . </s> <s> Selles rehkendas ta , et Pariisi elanikud kulutavad aastas miljoneid liivreid küünaldele , sest magavad kaua . </s> <s> Kuna Franklin teadis , kui raske on vara ärgata , soovitas ta : </s> </p>
<p> <s> • määrata maks neile , kel valgel ajal aknaluugid suletud ; </s> </p>
<p> <s> • jagada igale perele vaid nael küünlaid nädalaks ; </s> </p>
<p> <s> • pärast loojangut võivad tänavail liikuda vaid arstid ja ämmaemandad ; </s> </p>
<p> <s> • päikesetõusul peavad helisema kellad , kui vaja , paukuma kahurid . </s> </p>
<p> <s> Idee kevadel kella keerata tuli 1907. a londonlasel William Willettil . </s> <s> I maailmasõja järel jõudiski Inglismaa suveaja rakendamiseni . </s> <s> Eesmärgiks oli söe kokkuhoid . </s> </p>
<p> <s> Järgnesid Saksamaa ning USA . </s> <s> Ameerikas kutsutakse seda päevavalguse säästmise ajaks ( daylight saving time ) . </s> <s> Teise ilmasõja ajal lükkasid britid suvel kella ette isegi kaks tundi . </s> </p>
<p> <s> Praegu kasutatakse suveaega umbes 70 riigis . </s> <s> See algab põhjamaades märtsi lõpus või aprilli alguses ning lõpeb oktoobris . </s> <s> Seda poliitikat ei rakendata vaid troopilistes maades , kus päeva pikkus aasta jooksul suurt ei muutu . </s> </p>
<p> <s> Eesti kellapoliitika sarnaneb Lähis-Ida omaga . </s> <s> Iisraeli valitsus otsustab igal aastal , kas ja kuidas suveajale minna . </s> <s> Palestiina omavalitsus tavaliselt kasutab suveaega , iseseisvuse märgiks läheb ta aga sellele üle muul ajal kui Iisrael . </s> <s> Nii nagu oli meil omal ajal poliitiline otsus jätta Moskva ( =Vene ) aeg ning minna Eesti ajale üle . </s> <s> Jordaania omakorda kehtestas 1999 igavese suveaja . </s> </p>
<p> <s> USA transpordiministeeriumi hinnangul säästab suveaeg elektrienergiat ( 1% ) , vähendab liiklusõnnetuste arvu ( Suur-britannias on avaldatud ka vastupidiseid tulemusi sügisesel talveajale ülemineku perioodil ) , vähendab kuritegude arvu , pikendab aktiivse tegevuse aega kevadel ja sügisel . </s> </p>
<p> <s> Kahtlemata oli pidevast vööndi- ehk talveajast Eestis ka kasu . </s> <s> Kahed kellad laevadel mõjusid kainestavalt vodkaturistidele . </s> <s> Ja paar suve oli nii mõnus ühes Hispaania või Prantsusmaa kaunitaridega magama heita ( või ühel ajal ) . </s> </p>
<p> <s> <hi rend="rasvane"> Poolt ja vastu </hi> </s> </p>
<p> <s> Sellist arutelu , nagu meil on peetud üleminekuaja stressi ja muude hädade üle , mujal ei täheldata . </s> <s> Šveitsis soovitatakse suveajale üleminekule eelneval päeval tund varem magama heita . </s> <s> Kuidas aga koduloomadele selgeks teha , et tuleb muul ajal tegutsema hakata ? </s> <s> Hoopis iseasi on see , et kellale kui täppisriistale ei sobi pidev kruttimine . </s> </p>
<p> <s> Inimloomusesse on nagu sisse kodeeritud , et miski peab tagant torkima . </s> <s> Raske on linlasele selgeks teha , et võiks ju varem tööd alustada , seda peab meelde tuletama kas tornikell või kahur , nagu Franklin soovitas , või kellakeeramine . </s> </p>
<p> <s> Maainimene elab niigi päikese järgi . </s> </p>
<p> <s> <hi rend="rasvane"> Ain Kallis </hi> </s> </p></div3>
        </div2>
        <div2 type="rubriik">
          <head> Reportaaž </head>
          <div3 type="artikkel"><head> Suuremad sündmused </head>
<p> <s> <hi rend="kaldkiri"> 17.04.2002 </hi> </s> </p>
<p> <s> 3. aprillil oli Eestis päästeteenistustel 222 väljakutset kulutulekahjudele , neist : Tallinnas 44 ja Harjumaal 50 ; Raplamaal 4 ( kokku 5 ha , suurim 2 ha ) ; Valgamaal 11 ( suurim Tõlliste vallas Supa külas 40 ha ja Taheva vallas Lepa külas 10 ha ) ; Lääne-Virumaal 5 ( kokku 10 ha , suurim 5 ha ) ; Järvamaal 6 ( kokku 9 ha , suurim 4 ha ) ; Pärnumaal 10 ( kokku 62 ha , suurim Sauga vallas Vainu külas 24 ha ja Audru vallas Kabriste külas 20 ha ) ; Jõgevamaal 10 ( kokku 25 ha , suurim 10 ha ) ; Tartumaal , Võrumaal , Põlvamaal kokku 56 ; Hiiumaal 2 ; Saaremaal 1 ; Ida-Virumaal 22 ; Läänemaal 1. </s> </p>
<p> <s> 7. aprillil kell 13.40 teatati tulekahjust Häädemeestel Pulgojal , kus arvatavalt kulu põlemisest süttis ühe majapidamise saun-kuur , mis hävis . </s> <s> Sündmuse asjaolud on selgitamisel . </s> </p>
<p> <s> 8. aprillil kell 15.02 teatati tulekahjust Lääne-Virumaal Vinni vallas Anguse külas . </s> <s> Prahi põletamisel väljus tuli kontrolli alt ning süttis kõrvalhoone . </s> <s> Puhkenud tulekahjus hävis hoone katus osaliselt . </s> </p>
<p> <s> 8. aprillil kell 15.07 teatati 20 ha kulu põlemisest Jõgevamaal Torma vallas Kõnnu külas . </s> <s> Kulust süttis põlema ka traktor , mis hävis . </s> <s> Sündmust uuritakse . </s> </p>
<p> <s> 9. aprillil kell 15.26 teatati Järvamaa Häirekeskusele tulekahjust Järvamaal Kabala vallas Kabala külas . </s> <s> Arvatavalt kulu põletamise tagajärjel süttis ühekorruseline elumaja , mis hävis täielikult . </s> <s> Tulekahju avastas kojujõudnud majaomanik , päästjate saabudes põles hoone lahtise leegiga . </s> <s> Sündmuse asjaolud on selgitamisel . </s> </p>
<p> <s> Suuremad kulutuled : 9. aprillil : kell 14. 30 teatati kulu põlemisest Lääne-Virumaal Rägavere vallas Viru-Kabalas . </s> <s> Põles ca 7 ha kulu . </s> <s> Kell 15.05 teatati tulekahjust Tartu maakonnas Alatskivi vallas Torila külas . </s> <s> Põles ca 40 ha kulu . </s> <s> Kell 16.29 teatati kulu tulekahjust Lääne-Virumaal Rägavere vallas Põlula külas . </s> <s> Põles ca 20 ha kulu . </s> <s> Kell 17.23 teatati kulu põlemisest Tartu maakonnas Kambja vallas Kavandu külas . </s> <s> Põles ca 22 ha kulu . </s> </p>
<p> <s> 10. aprillil kell 16.34 teatati tulekahjust Võrumaal Urvaste vallas Visela külas , kus kulupõlengu tagajärjel hävis talumajapidamise laut , küün ja saun ning kaks mahajäetud palkhoonet . </s> <s> Kokku põles kulu ca 40 ha . </s> <s> Sündmuse asjaolud on selgitamisel . </s> </p>
<p> <s> 11. aprillil kell 16.20 teatati tulekahjust Kanepi vallas Lauri külas , kus põles ühise katuse all olnud laut-küün-kuur ja 1 ha kulu . </s> <s> Hoone hävis . </s> <s> Teada on , et hoone süttis kulu põletamise tagajärjel . </s> <s> Sündmuse asjaolud on selgitamisel . </s> </p>
<p> <s> 13. aprillil kell 11.06 teatati tulekahjust Ida-Virumaal Lüganuse vallas Kopli külas . </s> <s> Põles sauna ja sepikoja katus , hävis puukuur koos puudega . </s> <s> Oletatav põhjus : kulu põletamine . </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> Henno Käo ja Karel Korp said Nukitsa </head>
<p> <s> <hi rend="kaldkiri"> 17.04.2002 </hi> </s> </p>
<p> <s> 13. aprillil kuulutati välja VI Nukitsa konkursi võitjad ehk Eesti parimad lastekirjanikud ja lasteraamatukunstnikud aastatel 2000-2001. </s> </p>
<p> <s> Edukaima lastekirjaniku Nukitsa sai Henno Käo raamatu “ Kusagil mujal ” eest . </s> </p>
<p> <s> Parima raamatukunstniku Nukitsa sai Karel Korp piltide eest Leelo Tungla raamatule “ Tema amet ” . </s> </p>
<p> <s> Nukitsa konkurss on Eesti Lastekirjanduse Teabekeskuse lugejaküsitlus , kus kahe viimase aasta lastekirjanduse saaki hindavad lapsed ise . </s> <s> Seekord oli vaatluse all 40 eesti kirjaniku 61 esmatrükki ja 53 eesti kunstniku illustratsioonid 87 raamatule aastatest 2000-2001. </s> </p>
<p> <s> Laste hinnanguid koguti üle Eesti peamiselt raamatukogude abiga . </s> <s> Enim hääli saabus Tallinnast , Lääne-Viru- , Rapla- , Saare- ja Võrumaalt . </s> <s> Kokku osales hääletamises 8282 põhikooliealist last . </s> </p>
<p> <s> Esmakordselt oli võimalus väljaspool põhikonkurssi hääletada ka lastekirjanduse huvilistel täiskasvanutel . </s> </p>
<p> <s> Täiskasvanute küsitluse võitsid kirjastuses Maalehe Raamat välja antud raamatu “ Tähtraamat . </s> <s> Aastaring Maarjamaal ” autorid Ene-Maris ja Tarmo Tali . </s> </p></div3>
          <div3 type="artikkel"><head> Oma kiil </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Emäkiil om sii kiil , mis mulle om oma kodust suhu saanu . </s> <s> Ma kõnele sedäviisi , kuismuudu kõnelive mu vanembe ja vanavanembe . </s> <s> Ma taha ütelde , et sii om illus kiil , kõnelemise jaost suuperäne . </s> <s> Selle kiile järgi saa kirjutede kah . </s> </p>
<p> <s> Emäkiil om sii märk , mille järgi saa muid tõistest rahvist eristede . </s> <s> Kiile järgi saades aru , ole ma eestlane , inglane vai venelane . </s> <s> Ole ma virukas , võroke vai mulk . </s> <s> Emäkiilen kõnelden avalde ma lugupidämist oma vanembile ja oma ammulahkunu esivanembile . </s> </p>
<p> <s> Mi piäsi veidiksegi mõtleme , mismuudu mi prõlla kõneleme ja kirjuteme . </s> <s> Täämbesest keelepruugist om rasse aru saade . </s> <s> Kiile sisse topites igatmuudu võõrit sõnu . </s> <s> Tõiste rahvide kiilest lainatu sõnase jätäve oma kiile sõnase varju . </s> </p>
<p> <s> Poesilte päält lugemine ei tii enämb selges , mida poest saade om . </s> <s> Ja viil ettevõtte nimese - Beetala , Brik , Imbecile . </s> <s> Midä sihukeste nimedega näidäte tahetes ? </s> <s> Ajalehtist loemi viilgi keerulisimbit sõnasi - makromajandus , infrastruktuur ja sedäsi iks edesi . </s> <s> Mõnikõrd om üte lause sisse mitu sihukest sõna säetu . </s> </p>
<p> <s> Ja viil ni lastele pantu nimese . </s> <s> Ei saa enämb aru , juusk mulle vastu poiss vai tüdrik . </s> <s> Midä ütlesi Kristjan Jaak Peterson prõlla , kui ta piasi mi manu tuleme ? </s> <s> Kas temä saas kigest aru ? </s> <s> Omal aal nakas temä eesti kiild nõndamuudu kõrda sätmä , et kik eestimaalase sellest üttemuudu aru saas . </s> </p>
<p> <s> Prõlla tähendes vist üttemuudu aru saamine tõiste rahvaste kiile järgi ahvimist . </s> <s> Mõteldes rohkemb nende pääle , kes meil mõnikord külän käive . </s> </p>
<p> <s> Oma kodust kiild võisi kasutede nii inimese , kes siin viil eläse ja oma igäpäiväst tüüd teeve . </s> <s> Sii oles ju kige paremb oma kodukoha märk . </s> </p>
<p> <s> Võrokese om sellest joba aru saanu ja omva uhke uma kiile pääle . </s> <s> Kirjuteve joba uma kiilen raamatit . </s> <s> Om üteldu , et rikas om sii kiil , mille siin om kõnelemises ruumi kige maanukke inimeste jaost . </s> <s> Riigikiil olgu ametiasutusten ja tähtsäte paprite pääl . </s> </p>
<p> <s> <hi rend="rasvane"> Juhan Altement Valgamaalt </hi> </s> </p></div3>
          <div3 type="artikkel"><head> Ise rikume oma keelt </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Me ei oska enam emakeeles kõnelda ega kirjutada </hi> </s> </p>
<p> <s> Ajalehes võib tänapäeval kergesti sattuda loole , kus kirjutatakse : “ Ta on meeletu töövõimega juht , kellele meeldiks , et tema alluvad oleksid pidevas saginas . </s> <s> Ta inspireerib , innustab , nõuab parimat , näitab eeskuju . ” </s> </p>
<p> <s> 20 aastat tagasi kirjutati : “ Ta töötab käsi rüppe laskmata püstitatud eesmärgi saavutamiseks , on nõudlik nii enese kui seltsimeeste vastu , näitab eeskuju töös ja ühiskondlikus elus . ” </s> </p>
<p> <s> Eeltoodud laused on näide kirjaoskamatusest , mida pole võimalik likvideerida . </s> <s> Aga ega trendiajakirjanik tahagi teistmoodi kirjutama hakata . </s> <s> Ta on rõõmus ja enesekindel , sest stambid on käes - mis muud kui lase lugudel lennata . </s> </p>
<p> <s> <hi rend="rasvane"> Väljakutse eesti keelele </hi> </s> </p>
<p> <s> Vahel ilmub ajakirjandusse sõnu nagu katkupisikuid , mis levivad tapva kiiruse ja ulatusega . </s> <s> Eestis näiteks ei tee enam keegi oma tööd , vaid kõik võtavad uusi väljakutseid vastu . </s> </p>
<p> <s> Restorani peakokk teatab , et krevetitäidisega merehaugi valmistamine oli talle suur väljakutse , sest üldiselt kasutatakse restoranides seda luist kala vähe . </s> </p>
<p> <s> Olen lehest teada saanud , et supermodell Kate Moss joob nüüd päevas 15 tassi teed . </s> <s> “ Varem narkootikumi- ja alkoholisõbrana tuntud Mossile on see uus väljakutse , ” kinnitab ajakirjanik . </s> <s> Huvitav , milline väljakutse , kas sage kempsukutse või ? </s> </p>
<p> <s> Politseiprefektilt küsiti , miks ta Saaremaalt ära tuli . </s> <s> Ajakirjanik on vastuse nõnda kirja pannud : “ Kuus ja pool aastat ühel ametikohal on üsna pikk aeg . </s> <s> Väljakutseid jääb väheseks . ” </s> <s> See on tõsine etteheide Saaremaa sulidele , kelle loiduse tõttu jäi maakond nüüd heast politseinikust ilma . </s> </p>
<p> <s> Hoopis ehmatav oli lugeda , et kaitseminister võttis väljakutse hea meelega vastu . </s> <s> Kas tõesti läheb sõjaks ? ! </s> </p>
<p> <s> Mida peaks sellise keelekasutuse puhul tähendama väide , et kiirabiarst võttis väljakutse vastu ? </s> <s> Kas seda , et ta läheb haigele appi , või seda , et temast saab peaarst ? </s> </p>
<p> <s> <hi rend="rasvane"> Absurdselt marginaalne projekt </hi> </s> </p>
<p> <s> Veel teisigi tonte käib mööda eesti ajakirjandust . </s> <s> Näiteks projekt . </s> <s> Kunstinäitus võiks ajalehes ikkagi näituse ja teatrietendus etenduse nime kanda , isegi kui see projekti ehk ühekordse ettevõtmise korras tehakse . </s> <s> Eks ole meil ju elugi vaid üks kord käes , aga ärme seda siiski eluprojektiks kutsu . </s> </p>
<p> <s> Ma ei oska kuidagi seletada , miks hakkas selline hirmutav sõna nagu “ skisofreeniline ” nii paljudele meeldima . </s> <s> Kõigepealt kasutati seda Nõukogude aja iseloomustamiseks . </s> <s> Leiti , et aega , kus üht öeldi , teist mõeldi , kolmandat tehti , annab hästi selle sõnaga kokku võtta . </s> </p>
<p> <s> Nüüd öeldakse pikka aega juba igasuguse segase olukorra , kaksipidimõistmise või arusaamatuse kohta “ skisofreeniline ” . </s> <s> Seda sõna tarvitatakse ka siis , kui mingit muud lihtsalt pole pähe tulnud . </s> <s> Mida tähendab lause “ Afganistanist on saanud skisofreeniliselt muhameedlik maa . ” </s> <s> ? </s> </p>
<p> <s> Või näiteks marginaalne . </s> <s> Muidugi on viisakam öelda , et me oleme vaesed marginaalseteks kuulutanud . </s> <s> Kuidas sa ütled , et peame neid otsesõnu öeldes kõrvalisteks või liigseteks ? </s> </p>
<p> <s> Mis ei ole marginaalne , see on absurdne . </s> <s> Mida ka kellelegi süüks ei panda , alati kuuleb vastust , et süüdistus on absurdne . </s> <s> Mille poolest süüdistus mõttetu , mõistusevastane , väär on , ei vaevuta lisama . </s> </p>
<p> <s> Vahel ei jää lugu ka siis kirjutamata , kui suurt midagi pole teada saadud . </s> <s> “ Ei kinnita ega lükka ümber , ” ütles poliitik napisõnaliselt . </s> <s> Sellise lause võib lõdvalt igasse loosse panna . </s> </p>
<p> <s> <hi rend="rasvane"> Igatsen taga </hi> </s> </p>
<p> <s> Igatsen päeva , kui löön lehed lahti ja ei leia sealt absurdset projekti ega marginaalset väljakutset . </s> </p>
<p> <s> Väikse rahva keelel on üks hea omadus . </s> <s> Kuna võõrad seda eriti ei räägi , siis ei saa nad teda ka ära rikkuda . </s> <s> Kõik on meie endi teha . </s> </p>
<p> <s> Meie oleme aga lubamatult loiud . </s> <s> Emakeelepäeval võetakse teema lehtedes üles , et see ülejäänud päevadeks viimase lehekülje nurka ääremärkuseks taandada . </s> <s> Ääremärkusedki käsitlevad põhiliselt vaid inglise keele sõnade sissetungi , vähem meie eneste kõnekeelegi vaesumist . </s> </p>
<p> <s> Kui käsitletakse tele- või raadiosaateid , tuleks nende hindamisel sisuga täiesti ühele pulgale panna saate eesti keel . </s> <s> Näiteks mula- ja müraraadiote sisupuudus on loomulik värk , aga nende abitu eesti keel ohtlik , sest paljud teismelised kuulavad neid . </s> </p>
<p> <s> Eriti jube on kuulata , kui puukeeles räägitakse või kirjutatakse erootikast . </s> <s> Rahva Hääles oli kord tööstusajakirjanik , kes selle pärast lahti lasti , et ta vabrikutest väga tuimalt kirjutas . </s> <s> Tulid uued ajad ja ta hakkas erootikamessidest kirjutama . </s> <s> No olid need lood alles puupärlid ! </s> </p>
<p> <s> Käisin kord kirjutamisplaaniga mööda Antsla kandi peresid . </s> <s> Kui pärast diktofonilt jutte üle kuulasin , ehmatasin päris ära . </s> <s> Polnud ise tähelegi pannud , millal minu kõnekeel tuimaks tallinna keeleks muutus . </s> <s> Nüüd sai see ilmselgeks , kui kõrvuti oma jutuga Haabsaare rahva sõnu kuulasin . </s> </p>
<p> <s> Kas teie ei igatse Olev Antoni lugusid taga ? </s> <s> Selliseid , kus sõna oleks lihast ja luust , mitte puust . </s> <s> Arvuti on hea asi , sobimatu sõna saab seal nagu niuhti paremaga asendada . </s> <s> Aga kust seda paremat võtta , kui ainult arvuti taga istudki ? </s> </p>
<p> <s> <hi rend="rasvane"> Valve Raudnask </hi> </s> </p></div3>
        </div2>
        <div2 type="rubriik">
          <head> Seadus </head>
          <div3 type="artikkel"><head> Tehnorajatis võõrale maale </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Tehnovõrgu või -trassi rajamise loa võib anda isikule , kes ei ole maatüki omanik </hi> </s> </p>
<p> <s> Kuidas kaevata kanalisatsioonitrass või vedada veetoru läbi võõra omaniku maa ? </s> <s> Selle üle on palju vaieldud . </s> </p>
<p> <s> Vaidlused tehnovõrkude ja tehnorajatiste õigusliku olemuse ja omandiõigusliku kuuluvuse üle tulenevad ka seaduste erinevast mõistmisest . </s> <s> Seda enam et samasisulisi termineid kasutatakse eri seadustes mõnevõrra erinevas tähenduses . </s> </p>
<p> <s> <hi rend="rasvane"> Omanik peab lubama </hi> </s> </p>
<p> <s> Asjaõigusseaduse ( AÕS ) § 158 kohaselt peab maaomanik lubama paigutada oma kinnisasjale maapinnal , maapõues ja õhuruumis tehnovõrke ja -rajatisi ( tehnorajatisi ) , kui nende ehitamine ei ole kinnisasja kasutamata võimalik või kui nende ehitamine teises kohas põhjustab ülemääraseid kulutusi . </s> </p>
<p> <s> Samuti peab omanik lubama teostada oma kinnisasjal seaduslikul alusel paikneva tehnorajatise teenindamiseks vajalikke töid . </s> <s> Avariitöid võib teha omanikuga eelnevalt kokku leppimata . </s> </p>
<p> <s> AÕS § 158 kohaselt võivad tehnorajatised ja -võrgud olla maaga püsivalt ühendatud , kuid ei pea seda olema . </s> <s> Püsiv ühendus maatükiga ei ole tehnorajatise oluline tunnus . </s> </p>
<p> <s> Seega erineb tehnorajatis rajatisest planeerimis- ja ehitusseaduse ( PES ) § 38 lg 3 tähenduses . </s> <s> Seal on rajatise oluliseks tunnuseks selle püsiv ühendus maaga . </s> </p>
<p> <s> Seega on oluline juriidiliselt eristada rajatisi PESi tähenduses ja tehnovõrke ning -trasse AÕSi tähenduses . </s> <s> Näiteks võõrast kinnistut läbiv kanalisatsioonitrass ei ole rajatis PESi tähenduses , vaid tehnorajatis AÕSi tähenduses ja sellega seotud probleemid tuleb lahendada eelkõige AÕSi alusel . </s> </p>
<p> <s> <hi rend="rasvane"> Ei ole oluline osa </hi> </s> </p>
<p> <s> AÕSi § 136 kohaselt ulatub kinnisomand maatükiga püsivalt ühendatud ehitisele . </s> <s> Püsivaks ühendamiseks loetakse sissemüürimist , sissekaevamist või muud kestvat ja kindlat ühendamist maatüki pinnal või selle all . </s> </p>
<p> <s> Kuid see reegel ei kehti tehnovõrkude ja tehnorajatiste suhtes , mis viiakse läbi võõra maa . </s> <s> Ehitis , mis on võõra maatükiga püsivalt ühendatud seda maatükki koormava asjaõiguse teostamiseks , ei ole AÕSi § 16 lõike 21 kohaselt maatüki oluline osa . </s> </p>
<p> <s> Seega ei muuda maaga püsiv ühendus tehnorajatist kinnisasja oluliseks osaks . </s> <s> Eeltoodu tähendab ühtlasi , et tehnovõrgud ja -trassid ei kuulu iseenesest kinnisomandi koosseisu ja nad võivad eksisteerida iseseisva omandiõiguse objektina lahus maaomandist . </s> </p>
<p> <s> PES § 53 lg 1 kohaselt saab ehitusluba välja anda ainult kas kinnisasja omanikule või isikule , kelle kasuks on seatud vastav asjaõigus . </s> <s> See regulatsioon jõustus PESis 1. aprillil 1999. </s> </p>
<p> <s> Enne seda kehtinud PESi § 53 lg 1 redaktsiooni kohaselt sai kohalik omavalitsus anda ehituse alustamiseks ehitusloa kinnisasja omanikule või isikule , kelle kasuks on seatud hoonestusõigus . </s> </p>
<p> <s> Tehnorajatise läbiviimiseks võõrast kinnistust ei ole AÕSi kohaselt kunagi vaja olnud seada hoonestusõigust . </s> <s> See oleks vastuolus tehnorajatise olemusega , kuna tehnorajatis ei ole maatüki oluline osa , seda isegi juhul , kui see on maatükiga püsivalt ühendatud . </s> </p>
<p> <s> Hoonestusõiguse järgi ( AÕS § 241 lg 1 ) saab võõral kinnisasjal omada tähtajaliselt ( kuni 99 aastat ) sellega püsivalt ühendatud ehitist . </s> </p>
<p> <s> Tehnorajatis ei ole selline ehitis , mida püstitatakse tähtajaliselt võõrale kinnistule , vaid see on püstitatud tähtajatult teiste ( tavaliselt piirnevate naaberkinnistute ) teenindamiseks . </s> </p>
<p> <s> Tehnorajatise püstitamine ja omandiõigus ei ole tähtajaline nii nagu hoonestusõiguse korral . </s> </p>
<p> <s> Tehnotrassi läbiviimiseks võõrast kinnistust tuleb seada kõigepealt vastav asjaõigus . </s> </p>
<p> <s> <hi rend="rasvane"> Seadus kaitseb õigusi </hi> </s> </p>
<p> <s> Enne 1.04.1999 rajatud tehnorajatiste omanike õigusi reguleerivad veebruaris 1999 asjaõigusseaduse rakendamise seaduses ( AÕS RS ) tehtud muudatused . </s> </p>
<p> <s> Nende muudatustega nähti tehnovõrkude ja -rajatiste püstitamise asjaõigusliku alusena ette reaalservituudi või isikliku kasutusõiguse seadmine . </s> </p>
<p> <s> Samuti anti võimalus seada vastav asjaõigus ka varem võõrale maale paigutatud tehnorajatiste omanike kasuks . </s> </p>
<p> <s> AÕSi RS § 152 kohaselt on tehnovõrgu ja -rajatise omanikul , kellele kuuluv tehnorajatis on püstitatud võõrale kinnistusraamatusse kantud maatükile õiguslikul alusel enne 1999. a 1. aprilli , õigus kuni 2008. a 30. detsembrini nõuda kas reaalservituudi või isikliku kasutusõiguse ( servituudi ) seadmist tehnorajatise teenindamiseks ja remontimiseks . </s> </p>
<p> <s> Kui tehnorajatise omanik ei nõua nimetatud tähtaja jooksul reaalservituudi või isikliku kasutusõiguse seadmist või ei likvideeri selle aja jooksul tehnorajatist , on maatüki omanikul õigus nõuda tehnorajatise omanikult selle kõrvaldamist ja sellega seotud kahjude hüvitamist . </s> </p>
<p> <s> Sama õigus kehtib ka juba kinnistusraamatusse kantud maatükil asuva tehnorajatise omaniku suhtes , kellel on õigus nõuda vastava asjaõiguse kandmist kinnistusraamatusse kuni 30. detsembrini 2008. </s> </p>
<p> <s> <hi rend="rasvane"> Abi kohtu kaudu </hi> </s> </p>
<p> <s> Kui maaomanik keeldub alusetult reaalservituudi või isikliku kasutusõiguse lepingu sõlmimisest ega ole nõus kandma tehnorajatiste ümberpaigutamise kulusid , võib tehnorajatise omanik nõuda lepingu sõlmimist kohtu kaudu . </s> </p>
<p> <s> Kohtuotsusega määratakse reaalservituudi või isikliku kasutusõiguse tingimused ning kohtuotsus on aluseks kande tegemisele kinnistusraamatusse . </s> </p>
<p> <s> Nii saab tehnorajatise omanik esitada ühepoolse avalduse kinnistusametile reaalser-vituudi või isikliku kasutusõiguse kinnistamiseks . </s> </p>
<p> <s> Saanud avalduse , teatab kinnistusamet koormatava kinnisasja omanikule sellest kirjalikult ja annab talle kolmekuulise tähtaja vastuväidete esitamiseks . </s> </p>
<p> <s> Kui selle aja jooksul kirjalikult vastuväiteid ei esitata , saadetakse kinnisasja omanikule täiendav teade , millega antakse ühekuuline tähtaeg vastuväidete esitamiseks . </s> <s> Kui vastuväiteid ei esitata , rahuldab kinnistusamet avalduse . </s> <s> Kui kinnisasja omanik esitab vastuväiteid , jätab kinnistusamet avalduse rahuldamata . </s> </p>
<p> <s> Samuti on trassi omanikul õigus taotleda maatüki andmist sundvaldusse vastavalt kinnisasja sundvõõrandamise seadusele . </s> </p>
<p> <s> Reaalservituut seatakse kahe või enama kinnisasja suhtes . </s> </p>
<p> <s> Kui isiku omandis on ainult tehnorajatis , siis ei saa nõuda reaalservituudi , vaid isikliku kasutusõiguse seadmist trassi teenindamiseks ja remontimiseks . </s> </p>
<p> <s> AÕS RS § 154 kohaselt on tehnorajatise omanik , kelle kasuks seatakse reaalservituut või isiklik kasutusõigus , kuni 2009. aasta 1. jaanuarini vabastatud tasu maksmisest nimetatud piiratud asjaõiguse eest . </s> </p>
<p> <s> <hi rend="rasvane"> Maido Pajo </hi> </s> </p></div3>
        </div2>
        <div2 type="rubriik">
          <head> Naeris </head>
          <div3 type="artikkel"><head> Kui sitavaresed linnast maale lendavad , on valimisi oodata </head>
<p> <s> <hi rend="kaldkiri"> 17.04.2002 </hi> <hi rend="rasvane"> Jah Maaleht ! </hi> </s> </p>
<p> <s> <hi rend="kaldkiri"> riides käin ma kahtlaselt õhtuleht-intriigileht niudevööks kui viigileht mis mind kataks ? </hi> </s> <hi rend="kaldkiri"> <s> Jah Maaleht ! kanadal on vahtraleht linnaril on linnaleht hillaril on hinnaleht mis leht mul on ? </s> <s> Jah Maaleht ! tekitab vaid tahma leht mis ka neljapäeva leht kuid ei ole päevaleht mis leht põleb ? </s> <s> Jah Maaleht ! endalegi krahma leht nii kui ilmutab end leht liuglev pisike lendleht Ei narkots ! või Jah Maaleht ! </s> </hi> <s> <hi rend="rasvane"> CONTRA </hi> </s> </p>
<p> <s> <hi rend="rasvane"> Kiri armsamale </hi> </s> </p>
<p> <s> Kallis ! </s> <s> Ma armastasin sind ja sa olid mulle suureks toeks . </s> <s> Sinuta poleks ma ostnud külmikut , mikrolaineahju , telekat , lokitange , pesumasinat , köögikombaini , kohvimasinat , veekeetjat , röstrit , videomakki , nõudepesumasinat , arvutit , radikat , saagi , õhupuhastit ... </s> <s> Aga ma ei jõua enam . </s> <s> Mul ei jätku enam raha , sest sa oled mulle igal aastal järjest kallim . </s> <s> Ja seepärast pead mu majast kaduma ! </s> <s> Aga luba ma suudlen sind hüvastijätuks , mu kallis elekter . </s> <s> <hi rend="rasvane"> Margo Vaino </hi> </s> </p>
<p> <s> <hi rend="rasvane"> Elu lugu </hi> </s> </p>
<p> <s> Jüri tuli arsti juurest koju ja ütles , et tal on elada jäänud 24 tundi , pühkis siis silmad kuivaks ja küsis , kas Mari oleks nõus seksima . </s> <s> Naine oli muidugi nõus . </s> <s> Kuue tunni pärast ütles Jüri : “ Kallis naine , mul on jäänud elada ainult 18 tundi . </s> <s> Äkki seksiks korra veel ? ” </s> <s> Mari jäi nõusse . </s> <s> Kui nad õhtul magama läksid , mõtles Jüri , et tal on eluaega veel kaheksa tundi . </s> <s> Ta puudutas Marit õlast ja ütles : “ Palun , kallis , ainult üks kord veel , enne kui ma suren . ” </s> <s> Naine oli nõus . </s> <s> Seejärel keeras Mari selja ja jäi magama . </s> <s> Jüri aga kuulis , kuidas sekundid tiksuvad . </s> <s> Keerles mis ta keerles , aga uni ei tulnud . </s> <s> Kui talle oli jäänud ainult neli tundi , nügis ta Mari üles ja palus : “ Kallis , mulle on jäänud ainult neli tundi . </s> <s> Kas me võiks ... ? ” </s> <s> Mari virutas talle küünarnukiga ja kähvas : “ Kuule , Jüri , minul on vaja hommikul üles tõusta ! </s> <s> Sinul ei ole . ” </s> </p>
<p> <s> <hi rend="rasvane"> Sõnumeid </hi> </s> </p>
<p> <s> - Jõgeva linnapea reisib põhjapoolusele ja viib sinna Jõgeva lipu . </s> <s> Edaspidi kavatseb rännuhuviline linnapea põhjapoolusele kolida ka Jõgeva linna . - Keskkonnaministeeriumi teatel kannatavad paljud Järvamaa sood soolise diskrimineerimise käes . - ETV külmutas poliitikuid pilava nukuseriaali “ Pehmed ja karvased ” . </s> <s> Külmutatud seriaal hakkab ilmuma nimega “ Jäätunud ja kõvad . ” </s> <s> - Tarbijakaitseamet trahvis Toompea sööklat , kuna eelnõudes olid pahaks läinud eelroad . </s> </p>
<p> <s> <hi rend="rasvane"> Tõsi taga </hi> </s> </p>
<p> <s> - Sportlased käisid verd andmas . </s> <s> Vereandmine osutus nii mõnelegi aasta parimaks tippsaavutuseks . - Vaeseid komposteeritakse , rikkaid kompenseeritakse . - Tänu iibe vähenemisele väheneb ka töötute arv . - Seoses eurovanglate ehitamisega avanevad meie vangidele head väljavaated . - Kurjategija sai eluaegse surmanuhtluse . </s> <s> <hi rend="rasvane"> Jüri Paet </hi> </s> </p>
<p> <s> <hi rend="rasvane"> Retroviisor </hi> </s> </p>
<p> <s> Arvata paarikümne aasta pärast , kui taevaisa mulle nii palju eluaastaid annab ja ma pensionile siirdun , lähen ma sügisel metsa . </s> <s> Olen sügisesest seenemetsas kooserdamisest eluaeg lugu pidanud ja eristan söödavaid seeni sitaseentest . </s> <s> Neid viimaseid ei korja , jätan elukatele . </s> <s> Teisi küll , soustiks ja soola . </s> </p>
<p> <s> Seekord ei lähe mitte huvi pärast , vaid nälja sunnil . </s> <s> Kui kõht koriseb , siis tuleb korilusega tegelda . </s> </p>
<p> <s> Kõht jällegi koriseb seetõttu , et pinss on pisike : ikka nii veerand tööinimese palgast . </s> <s> Paarikümne aasta eest lubatud sambad on põrmuks varisenud ja sambahaldurid koos sammaste sisuga soojadele maksuvabadele randadele siirdunud . </s> </p>
<p> <s> Viimase käsiloleva , kolmekümne seitsmenda sambaga tegeleb parasjagu Kapo , halduri sohver ja sekretäripiiga on juba vahi all . </s> <s> Valitsus sõlmib uut sambatehingut 38. halduriga . </s> <s> Valitsuse liikmed tunneb ära permanentsetest rehade peale astumistest tekkinud mittekaduvate muhkude järgi silmade vahel . </s> <s> Tulevikus kanduvad need muhud geneetiliselt edasi ka valitsusliikmete lastele ja lastelastele ja nii edasi . </s> </p>
<p> <s> Lastest tahtsingi rääkida . </s> </p>
<p> <s> Lähen siis metsa , korv kaenlas , et seent või marjakest hankida . </s> <s> Riigimetsa ikka . </s> <s> Astun metsa sisse ja näen : mets kenasti ruutudeks jaotatud . </s> <s> Iga ruut täpselt üks hektar . </s> </p>
<p> <s> Igas ruudus istub üks laps . </s> <s> Mõni päris titeke ja laliseb , mõni juba tubli teismeline . </s> <s> Teismelised pikka juttu ei aja , ütlevad , et tõmba uttu , ätt . </s> <s> Minu hektar , president andis . </s> </p>
<p> <s> Kui seletan , et tarvis korjata mõni puravik või nii , siis soovitavad kirstu kobida . </s> <s> Kukeseeni kulmudelle , riisikaida rinna pääle , puravikke persede . </s> </p>
<p> <s> Läbin palju ruudukesi ja jõuan lõpuks kaunilt kujundatud lagedale . </s> <s> Käbidest ja põdrasamblast moodustatud peenrad annavad teada , et olen sattunud Kodutütarde Järeltulijate Ühendatud Hektarile . </s> </p>
<p> <s> Kenad mundris plikad annavad au ja hüüavad : “ Elagu Remmelgas ! ” </s> <s> Olen liigutatud . </s> <s> Mind tiritakse staapi ja kuulatakse üle . </s> <s> Siis silkavad algajad kaunitarid metsa ja saabuvad tunnikese pärast suurepäraseid seeni täis korvidega . </s> <s> Antakse ka käru . </s> <s> Söö , vana ! </s> <s> Laanes kaikuvate elaguhüüete saatel asun tagasiteele . </s> </p>
<p> <s> Eksin suunaga ja leian end ühtäkki ruudus , mille nurgas seisab Edgar Savisaar . </s> <s> Võta või jäta , ainult nii 16-18 aastat vana . </s> <s> Teritan pilku ja näen , et sihukesi ruudukesi jätkub horisondini ja ilmselt kaugemalegi veel . </s> <s> Ja iga hektari nurgas seisab täpselt samasugune Edgar . </s> </p>
<p> <s> Küsin lähima käest , et mis ja kus . </s> <s> Sugestiivseks koolitatud häälel seletab kandiliste prillidega priske noorhärra , et vabade sugulaste puudumisel lasi nende kõikide esiisa end kloonida ja nüüd on tubli tükk Eestimaa riigimetsa nende oma . </s> </p>
<p> <s> Lohistan oma koormat kodu poole . </s> <s> Tamme oksal kraaksub rongaema . </s> </p>
<p> <s> Enne maanteele jõudmist kohtun kohaliku metsavahiga . </s> <s> On teine juba saja külje all , aga kõbus ja muhe nagu ikka . </s> <s> Hallipäine . </s> <s> Räägime maast ja ilmast . </s> </p>
<p> <s> Metsavaht kiidab seeni , mina küsin , et mis siis ka metsavahi nimi on . </s> <s> “ Arno , siiski , ” kostab mees . </s> </p>
<p> <s> <hi rend="rasvane"> Lembit Remmelgas </hi> </s> </p>
<p> <s> <hi rend="rasvane"> Päevaraamat </hi> </s> </p>
<p> <s> <hi rend="rasvane"> Inna Aeg </hi> </s> </p>
<p> <s> 11.-17. aprill </s> </p>
<p> <s> • On saatus , et haigekassakaardiga saab sularahaautomaadist raha välja võtta . </s> <s> Kuis muidu meil nii vähe raviraha on . </s> </p>
<p> <s> • On saatus , et sellal kui räägiti kallitest ravimitest ja haigest kassast , olid Tallinnas Hullud Päevad . </s> </p>
<p> <s> • On saatus , et maainimene ütleb Hullude Päevad kohta nii : et kui arutult šopatakse ( linnas nimetakse sedasi poeskäimist ) , küll siis jaksavad linnainimesed ka kalleid ravimeid osta . </s> <s> Mul poleks midagi selle vastu , kui Hullude Päevade asemel oleksid Haiged Päevad ning Tallinna inimesed ründaksid apteeke . </s> <s> Tulevad ravipoest välja , kollased kilekotid kalleid ravimeid täis . </s> <s> Maainimestele jääksid odavad . </s> </p>
<p> <s> • On saatus , et meil on kolm sammast : Piimanina , Leivasuu ja Viinakõri . </s> </p>
<p> <s> • On saatus , et jälle propageeritakse lapsetegemist . </s> <s> Nagu nüüd öeldakse : kui lapse sünnitad , saab laps metsa vastu . </s> <s> Mis laps selle metsatükiga teeb ? </s> <s> Niikuinii raiutakse mets maha ning palgid veetakse välja . </s> <s> Aga maamaksu tuleb ikka maksta . </s> <s> Pole lapsele seda šokki vaja , laps ei ela vargust üle . </s> </p>
<p> <s> • On saatus , et ülikoolilinnast on saanud vesternilinn . </s> <s> Salapärane maskis mees ründab kauplusi . </s> <s> Kas Tartu vaim tegutseb jälle ? </s> </p>
<p> <s> • On saatus , et meil on poliitikud . </s> </p>
<p> <s> • On saatus , et Tallinnal on linnapea , kes tegeleb nüüd kinnisvara arendamisega . </s> <s> Ta sai sm M. Gor-batšovi elamuehitus-programmist nii suurt innustust , et tahab pealinna viie aasta jooksul 5000 korterit ehitada . </s> </p>
<p> <s> • On saatus , et elan koos vanamehega maal . </s> <s> Meil siin on pidevalt Hullud Päevad . </s> <s> Üks hullem kui teine . </s> <s> Vaatame siin külas , kuidas linnas asju aetakse ja hoiame peast kinni . </s> <s> Panin tohtri juurde aja kinni , arst ootab 2004. aasta 15. juunil . </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 17.04.2002 <bibl> <author> Mati Soomre </author> </bibl> </hi> <hi rend="rasvane"> 15 . </hi> </s> <s> <hi rend="rasvane"> IV </hi> Itaalia maalikunstnik , kujur , arhitekt , insener , teadlane <hi rend="rasvane"> Leonardo da Vinci </hi> *1452 Geeniuste edetabel 1. </s> <s> Leonardo da Vinci 2. </s> <s> William Shakespeare 3. </s> <s> Johann Wolfgang von Goethe 4. </s> <s> Albert Einstein 5. </s> <s> Isaac Newton 6. </s> <s> Thomas Jefferson 7. </s> <s> Thomas Alva Edison 8. </s> <s> Archimedes 9. </s> <s> Aristoteles 10. </s> <s> Filippo Brunelleschi 11. on Mikolaj Kopernik , 20. Egiptuse püramiidide ehitajad , 33. Salvador Dali , 37. Stephen Hawking , 38. Galileo Galilei , 42. Michelangelo , 61. Kong Fuzi , 64. Ludwig van Beethoven , 66. Johann Sebastian Bach , 96. Charlie Chaplin . </s> <s> <hi rend="kaldkiri"> Allikas : “ Buzan's Book of Genius ” </hi> </s> </p>
<p> <s> 1770 <hi rend="rasvane"> kirjutas </hi> inglise filosoof ja keemik <hi rend="rasvane"> Joseph Priestley </hi> oma teose “ Familiar Introduction to the Theory and Practice of Perspective ” ( “ Lähedane sissejuhatus perspektiivi teooriasse ja praktikasse ) lisas , <hi rend="rasvane"> et kummit saab kasutada </hi> pliiatsijoonte <hi rend="rasvane"> kustutamiseks </hi> . </s> <s> Seni oli selleks kasutatud leivasisu . </s> </p>
<p> <s> <hi rend="rasvane"> 16. IV </hi> </s> </p>
<p> <s> 1976 <hi rend="rasvane"> asus </hi> Saksamaa-USA automaatjaam <hi rend="rasvane"> Helios 2 Päikesest </hi> ainult <hi rend="rasvane"> 43,5 mln km kaugusel </hi> . </s> <s> Päikese läbimõõt on 1,39 mln km , keskmine kaugus Maast 149,6 mln km . </s> </p>
<p> <s> <hi rend="rasvane"> 17. IV </hi> </s> </p>
<p> <s> Kirjanik ja ajakirjanik <hi rend="rasvane"> Jaak Järv </hi> *1852 ( Kirjutas 1885 esimese algupärase eesti romaani “ Vallimäe neitsi ” . ) </s> </p>
<p> <s> 1492 <hi rend="rasvane"> kirjutas Christoph Kolumbus </hi> Hispaania kuninga Ferdinandi ja kuninganna Isabella esindajaga <hi rend="rasvane"> alla lepingule </hi> , mis andis Kolumbusele korralduse <hi rend="rasvane"> leida </hi> läände purjetades <hi rend="rasvane"> lühim tee Indiasse </hi> . </s> </p>
<p> <s> <hi rend="rasvane"> 18. IV </hi> </s> </p>
<p> <s> 1979 tuli Austria Höchsti linna politseinikele äkki meelde , et nad olid 1. aprillil pistnud ühe autoõnnetuses osalenud nooruki linnavalitsuse hoone kinnipidamiskongi . </s> <s> Juba surmasuus olnud 18aastane <hi rend="rasvane"> Andreas Mihavecz </hi> sai lohutuseks enda nimele maailmarekordi : jäi ellu , ehkki <hi rend="rasvane"> oli 18 päeva ilma söömata ja joomata </hi> . </s> </p>
<p> <s> <hi rend="rasvane"> 19. IV </hi> </s> </p>
<p> <s> Maalikunstnik <hi rend="rasvane"> Peeter Mudist </hi> *1942 ( Balti Assamblee auhinna on 1994-2001 eestlastest saanud Emil Tode , Peeter Mudist , Juhan Maiste , Jaan Kaplinski , Erkki-Sven Tüür , Jaan Kross , Veljo Tormis , Raimo Pullat . ) </s> </p>
<p> <s> 1987 <hi rend="rasvane"> päästis </hi> USA langevarjusporditreener <hi rend="rasvane"> Gregory Robertson kukkuja elu </hi> . </s> <s> Arizonas 4100 m kõrguselt viithüpet tehes märkas ta , et algaja parašütist Debbie Williams on umbes 2700 m kõrgusel kokku põrganud kolmanda langevarjuriga , kaotanud teadvuse ning kukub otsekui kaltsunukk kiirusega 160 km/h.Robertson pööras end alaspäi , et saavutada maksimaalne kukkumiskiirus 320 km/h , kihutas nii umbes 2100 m , jõudis järele , pidurdas , avas kõigepealt Williamsi ja siis oma langevarju . </s> <s> Ehkki Williams sai mõne sekundi pärast meelemärkusetult maandudes vigastada , jäid mõlemad ellu . </s> </p>
<p> <s> <hi rend="rasvane"> 20. IV </hi> </s> </p>
<p> <s> Keeleteadlane <hi rend="rasvane"> Tiiu Erelt </hi> *1942 ( Keelekorraldus on läinud sajandi keskpaiga käskijast ja keelajast saanud suunajaks ja soovitajaks . </s> <s> “ Kes saab saksa sundida , kui saks ei taha kõndida - aga see eestlane , kes tahab , peab saama oma keelt harida . ” ) </s> </p>
<p> <s> 1887 peeti mõne teatmeallika väitel Pariisis Bois de Boulogne'is esimene autovõidusõit . </s> <s> Paraku <hi rend="rasvane"> sõitis </hi> seal <hi rend="rasvane"> iseendaga võidu </hi> ainult üks sõiduk , Georges Boutoni <hi rend="rasvane"> auruauto De Dion-Bouton </hi> . </s> <s> Maailma esimene autovõidusõit peeti siiski 22. VII 1894 Pariisi ja Roueni vahel . </s> <s> Võitjaks tuli siis Daimleri bensiinimootoriga Peugeot Phaeton , mida juhtis M. Lemaitre . </s> </p>
<p> <s> <hi rend="rasvane"> 21. IV </hi> </s> </p>
<p> <s> 1990 <hi rend="rasvane"> kuulas </hi> Rio de Janeiro <hi rend="rasvane"> Maracaña staadionil Paul McCartney kontsertit 180 000-184 000 inimest </hi> . </s> <s> 16. VII 1950 jälgis siin jalgpalli MMi finaalmängu 199 854 inimest . </s> <s> Brasiilia kaotas Uruguayle 1 : 2. </s> </p></div3>
        </div2>
        <div2 type="rubriik">
          <head> Arvuti </head>
          <div3 type="artikkel"><head> Arvutijoonistuste võistlus </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Haridusministeerium ja EENet korraldavad Eesti Interneti 10. aastapäeva puhul õpilaste arvutijoonistuste võistluse . </s> </p>
<p> <s> Võistlus toimub kolmes vanuserühmas : 6-10aastased , 11-14aastased ning 15-19aastased õpilased . </s> </p>
<p> <s> Arvutijoonistusi oodatakse järgmistel teemadel : “ Mis ma leidsin Internetist ” , “ Kas sõber või arvuti ” , “ Interneti-muinasjutt ” , “ Internet ja õpetaja ” . </s> </p>
<p> <s> Joonistuste esitamise tähtaeg on 20. aprill . </s> </p>
<p> <s> Täpsemat infot ja esitatud töid on võimalik vaadata aadressilt <gap rend="viited"/> </s> </p></div3>
        </div2>
        <div2 type="rubriik">
          <head> Sport </head>
          <div3 type="artikkel"><head> Tori hobu peab alles jääma </head>
<p> <s> <hi rend="kaldkiri"> 17.04.2002 <bibl> <author> Heino Laiapea </author> </bibl> </hi> </s> </p>
<p> <s> “ Tori hobusekasvanduse ümber on käinud igasugu madinaid . </s> <s> Ei taha , et hobusekasvanduse asemele tuleks autolammutus , vaid et säiliks riiklik hobusekasvandus , ” ütles kauaaegne treener Vambo Tali Eesti Hobusekasvatajate Seltsi ( EHS ) üldkoosolekul , kus olid arutlusel tõugude aretamise probleemid . </s> </p>
<p> <s> Hobusekasvatajad tundsid üldkoosolekul muret riigile kuuluva Tori hobusekasvanduse tuleviku pärast . </s> </p>
<p> <s> Tõuaretuse printsiipidest põhjaliku ettekande teinud professor Olev Saveli ütles , et hobusekasvatajad on entusiastid , kes on suutnud ka väikesearvulised tõud Eestis säilitada . </s> </p>
<p> <s> Tema ettekanne täiendas EHSi tegevdirektori Andres Kallaste aruannet aretusprogrammide täitmisest . </s> <s> Mitme sõnavõtja arvates on tori tõugu hobustel tulevikku just rakendushobusena . </s> </p>
<p> <s> “ Ratsatüübilisi hobuseid on küll , aga puudus universaalsest hobusest , kes käib nii rakendis kui ratsa , ” ütles EHSi liige Enn Rooba . </s> <s> Ta tegi ettepaneku ristata tori tõugu eesti tõugu hobusega , et saada kergematüübilist universaalhobust . </s> </p>
<p> <s> EHSi president Hillar Kald ütles , et selts tahab tõuaretuse kõrval senisest enam pöörata tähelepanu seltsi tutvustamisele . </s> <s> Aprillis on Saaremaal vanemate eesti tõugu täkkude hindamine , maikuus Heimta-lis trakeeni päevad , juuni algul Toris traditsioonilised Tori hobuse päevad , juulis Iisakul hoburakendite ralli . </s> </p>
<p> <s> EHS tähistab tänavu tori tõu alusepanija täkk Hetmani aretuses kasutamise 110. aastapäeva . </s> </p>
<p> <s> EHS registreeris mullu kaheksa eesti raskeveo tõugu hobuse , 114 eesti hobuse ja 102 tori tõugu hobuse varssa . </s> <s> Trakeeni tõugu varssu registreeriti 30 ning ponide kirja läks 49 varssa . </s> </p></div3>
          <div3 type="artikkel"><head> Laine Erik võidaks tänagi </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Pühapäeval 60. sünnipäeva tähistav maaspordi meteoor jooksis ajast pikalt ees </hi> </s> </p>
<p> <s> Pea nelikümmend aastat tagasi jooksis Laine Erik pehmel söerajal 800 meetris aegu , millest tänased Eesti jooksjad ainult unistada võivad . </s> </p>
<p> <s> Praegused kiireimad eestlannad kaotaksid talle lõpusirge jagu . </s> <s> Erik võidaks nüüdki ja mitte ainult Eestis . </s> </p>
<p> <s> Ta on ainus eestlane , kes keskmaajooksudes olümpiafinaali jõudnud . </s> </p>
<p> <s> <hi rend="rasvane"> Üle öö keskmaajooksjaks </hi> </s> </p>
<p> <s> Justkui võluvitsa toel sai maatüdrukust maailmatasemega keskmaajooksja , kelle nimi trükiti suurte tähtedega olümpiatabloole . </s> </p>
<p> <s> Türi tehnikumi õpilane Laine Erik treenis end suusatajaks , kuid erakordselt lumevaesed talved sundisid jooksurajale . </s> <s> Edu oli kiire küll tulema , kuid jooksjakarjäärist neiu plaane veel ei teinud . </s> </p>
<p> <s> “ Mõtlesin , et teen meistrinormi täis ja siis aitab . </s> <s> Mingeid kaugemaid eesmärke mul spordiga polnud , ” meenutab ta . </s> </p>
<p> <s> Aga ta oli leidnud võidusoone , ja sealt enam niisama maha ei astu . </s> <s> Maanoorte täheks ristitud Erik kohtas tarka treenerit Jaan Jürgensteini . </s> </p>
<p> <s> Jürgenstein pani noorele talendile selga EPA dressi , ja enne Erik Tartust välja ei saanud , kui kirjutas avalduse EPAsse astumiseks . </s> </p>
<p> <s> Jooksja arvas Tõnissoni moel , et pidi ta üldse Tartu tulema . </s> <s> Jürgenstein aga hõõrus käsi , et hakata annet tulemuseks vormima . </s> <s> Algas koostöö , mille sihid piirdusid esialgu medalivõiduga Liidu meistrivõistlustelt . </s> </p>
<p> <s> Erikule meeldis 400 meetrit , aga Jürgenstein ihkas õpilast näha jooksmas kaht staadioniringi . </s> <s> Kavalusega ta 1964. aastal vendade Znamenskite mälestusvõistlusel selle läbi suruski . </s> </p>
<p> <s> Laine paugutas hotelliuksi , kuid tuli siiski starti . </s> <s> Tagatipuks selgus , et pidi startima tugevamas jooksus . </s> <s> Võit tuli 2.05,4-ga . </s> </p>
<p> <s> “ Mulle ei meeldinud 800 - hirmus kannatamine . </s> <s> Kui oleksid praegused distantsid , siis minu õige ala olnuks 400 m tõkkeid , sest tõkkejooks mulle istus . ” </s> </p>
<p> <s> NSV Liidu olümpiaeelsetel meistrivõistlustel Kiievis oli Erik 800 meetris juba soosik . </s> <s> Kuldmedal tuli 2.04,6-ga , sest eestlanna pikale spurdile polnud kellelgi midagi vastu panna . </s> </p>
<p> <s> Korraga oli ta elu esimesel välisvõistlusel - olümpial , kõigi sportlaste unistuste jõuproovil . </s> </p>
<p> <s> “ Veel mõni kuu varem ei osanud arvata , et sinna pääsen . </s> <s> Lolli peaga uskusin veel olümpialinnaski , et finaali jõuan kindlasti . </s> <s> Alles olümpiastaadionil olles mõistsin , mida tippsport tähendab . </s> <s> Kogesin seda läbi Ron Clarke'i kaotuse 10 000 meetris . ” </s> </p>
<p> <s> <hi rend="rasvane"> Tokyo OMi kuues </hi> </s> </p>
<p> <s> Erik oli eeljooksus kolmas , poolfinaalis kolmas ja seisis 20. oktoobri sombusel õhtupoolikul Tokyo olümpiastaadionil finaaliootel . </s> <s> Viiendalt rajalt startinud eestlanna lõpetas maailmarekordi andnud jooksu kuuendana . </s> <s> Veel teise ringi algul tundus isegi medal haardeulatuses olevat . </s> </p>
<p> <s> “ Kodus olin harjunud selliselt positsioonilt võitma . </s> <s> Nüüd , kui arvasin , et lähen , läksid hoopis teised . </s> <s> Läksin finaalis kogenematuse ohvriks , sest puudus oma treener . ” </s> </p>
<p> <s> Siiski oli Eriku kuues koht 2.05,1-ga muinasjutuline , millele XX sajandil polnud Eestis midagi samaväärset vastu seada . </s> </p>
<p> <s> Mexico eelolümpia-aasta 1967 kujunes Erikule sporditee säravaimaks . </s> <s> NSV Liidu rekordi viis eestlanna 2.03,6-le . </s> <s> Noppis esikoha rahvaste spartakiaadilt . </s> <s> Võitis ainsa Liidu jooksjana alavõidu Euroopa karikavõistlustelt . </s> </p>
<p> <s> “ Kas sportlane on tippvõistlusel vormis või mitte , see eristabki tavasportlast tipust , nagu maalrit kunstnikust , ” ütles treener Jaan Jürgenstein . </s> </p>
<p> <s> Mexico eelolümpial oli Eesti parim naiskergejõustiklane kolmas , hooaja maailma edetabelis kuues . </s> </p>
<p> <s> <hi rend="rasvane"> Superaasta 1967 </hi> </s> </p>
<p> <s> “ Usun , et see oli mu parim hooaeg . </s> <s> Päris õige tulemus jäi mul siiski välja jooksmata . ” </s> </p>
<p> <s> Oma teisel olümpial oli kõik korras poolfinaalini . </s> <s> Seal nõudis koondise juhtkond , et Laine jookseks teise taktikaga : veaks kohe algusest . </s> <s> Vedas ja ootamatult lõpetas viiendana . </s> <s> Esimene ülearune finaali jaoks . </s> <s> 9. koht oli väike lohutus . </s> </p>
<p> <s> “ Lõpetasin viiendana ja esimene mõte oli , et oh kui hea , kõik on läbi . </s> <s> Ei pea finaalis jooksma . </s> <s> Imelikud mõtted tulid . ” </s> </p>
<p> <s> Need mõjusid siis Eriku suust öelduna sama imelikult kui tema tulemused nüüd aastakümnete tagant vaadatuna . </s> <s> Maaspordi meteoor jooksis ajast ees . </s> </p>
<p> <s> <hi rend="rasvane"> Mart Ermann </hi> </s> </p></div3>
        </div2>
        <div2 type="rubriik">
          <head> EL </head>
          <div3 type="artikkel"><head> Peaminister Siim Kallas : Kvoodid on meie peamine eelistus </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Mullu ehitati 90 miljoni krooni Euroopa maksumaksja raha eest Rakveres , Paides ja Raplas vee- ja kanalisatsioonitorustikke . </s> <s> Praegu käivad Kuressaares ehitustööd 30 km uue vee- ja kanalisatsioonitorustiku ehitamiseks , milleks kulub 31 miljonit Euroopa Liidu maksumaksja raha . </s> </p>
<p> <s> Väga edukas on suhteliselt hiljuti käivitunud ELi abiprogrammist ISPA raha taotlemisel Tartu veevärk , mis kulutab lähiaastail 85 miljonit krooni liikmesriikide maksumaksja raha linna heitvee puhastamiseks ning 190 miljonit krooni peaaegu 100 km vee- ja kanalisatsioonitorustike ehitamiseks . </s> </p>
<p> <s> ELi abiga oleme olnud võimelised parandama rohkem maanteid , Ikla-Tallinna-Narva maantee äärde kerkivad tahvlid ELi tähelipuga , kuna ISPA programmi raames remonditakse sellel maanteel tänavu 120 km kokku 220 miljoni krooni eest . </s> </p>
<p> <s> PHARE programmi raames on valminud uus politsei kohtuekspertiisikeskus , mille maksumusest 39 miljonit krooni tuli ELi eelarvest . </s> <s> PHARE projektide maht on 2002. a suurenenud rohkem kui poole miljardi kroonini , ISPA rahastatavate projektide maht küünib käesoleval aastal 460 miljoni kroonini . </s> </p>
<p> <s> Minu hinnangul oleme olnud läbirääkimistel head . </s> </p>
<p> <s> Meie läbirääkimiste tulemus ei sõltu teistest , vaid meist endist . </s> <s> Ärgem seejuures unustagem , et meie läbirääkijad ei toimi tühjuses . </s> </p>
<p> <s> Läbirääkijad sõltuvad Eestis tehtavast seadusloomest ning riigi arendamisest , sisepoliitilistest probleemidest , hoiakutest ja otsustest . </s> <s> Valitsuse ülesanne on aasta jooksul tuua Riigikokku ligemale 80 seaduseelnõu . </s> </p>
<p> <s> Me oleme loobunud soovist sulgeda täielikult meie elektriturg konkurentide eest . </s> <s> See on tulevikus ennekõike meie endi tarbija huvides . </s> </p>
<p> <s> Me taotleme mõistlikke üleminekuperioode turu täielikule avamisele , et meie põlevkivienergeetika saavutaks õigeks ajaks vajaliku konkurentsivõime . </s> </p>
<p> <s> Rõhutan vaid ühte eesmärki , mida tahame saavutada läbirääkimiste käigus . </s> <s> See on õiglane juurdepääs ELi turgudele . </s> <s> Täna pakutakse meile tootmiskvoote , mis peaksid meid sundima tootmist piirama . </s> </p>
<p> <s> See ei ole vastuvõetav . </s> <s> Meie põllumajandus on võrdsete tingimuste korral täiesti konkurentsivõimeline Euroopa turul . </s> <s> Järelikult on põhimõtte küsimus , et meid ei piirataks ebaõiglaste tootmiskvootidega . </s> </p>
<p> <s> Kavatseme põllumajanduspeatüki läbirääkimistel selle küsimuse seada enda jaoks peamiseks eelistuseks . </s> </p>
<p> <s> <hi rend="kaldkiri"> Neljapäeval , 11. aprillil Riigikogule esitatud sõnavõtust </hi> </s> </p></div3>
          <div3 type="artikkel"><head> 0 800 3330 - vastab põllumajandusminister </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> Teisipäeval , 23. aprillil saab põllumajanduse asjatundjatelt otse küsida kõike Euroopa Liidu ja Eesti põllumajanduse kohta </hi> </s> </p>
<p> <s> Liitumisläbirääkimistel Euroopa Liiduga on Eestil jäänud avatuks keerulisemad peatükid , nende hulgas põllumajanduse peatükk , kus peamisteks kõnelusteemadeks on kujunenud otsetoetuste maksmine , mõned eriomased üleminekuperioodi taotlused ning Eestile olulised tootmiskvoodid . </s> </p>
<p> <s> Samas on Eestile kättesaadav programm SAPARD , mille kaudu võib saada toetust põllumajandustootmise , maapiirkondades alternatiivse majandusliku tegevuse arendamise ja mitmekesistamise või maapiirkonna infrastruktuuri investeeringuteks . </s> </p>
<p> <s> Kuidas aga mõjutab Eesti põllumeest euroliidu CAPi ehk ühtse põllumajanduspoliitika meetmete jõustumine või kas SAPARD aitab Tartu maamessil silma jäänud põllutöömasinat osta ? </s> </p>
<p> <s> Ehk on tarvis hoopis vajalikumaid investeeringuid teha seoses veterinaaria- või muude nõuetega , millest Eesti põllumees ei pruugi praegu veel teadlik olla ? </s> </p>
<p> <s> Neile ning teistele küsimustele , mis puudutavad ELi positsiooni põllumajanduses , selle mõju Eestile enne ja pärast liitumist ning SAPARDi abiprogrammi võimalusi , saab vastused tasuta Euroinfo telefonilt 0 800 3330. </s> </p>
<p> <s> Juba teist korda toimuval põllumajandusele pühendatud infopäeval “ Eesti põllumees Euroopa Liidu ühtses põllumajanduspoliitikas ” vastavad teisipäeval , 23. aprillil kl 13-15 helistajate küsimustele põllumajandusminister Jaanus Marrandi , põllumajanduse ja maaelu arengu asekantsler Toomas Kevvai , veterinaaria- ja toiduosakonna juhataja Hendrik Kuusk ning Põllumajanduse Registrite ja Informatsiooni Ameti ( PRIA ) kontrolli osakonna juhataja Andrus Rahnu . </s> </p>
<p> <s> Küsimusi võib jätta ka Euroinfo telefoni koduleheküljele <gap rend="viited"/> </s> </p>
<p> <s> <hi rend="rasvane"> Kaks tegevusaastat </hi> </s> </p>
<p> <s> Euroinfo telefoni infopäevadel on käsitletud sotsiaalpoliitika , ühisraha , maksupoliitika , keele- ja kultuuriküsimusi ning laiemalt Eesti ja ELi kohta käivat . </s> </p>
<p> <s> Kaks aastat tagasi Rahvusraamatukogus tööle hakanud Euroinfo telefoni tasuta number 0 800 3330 loodi eesmärgiga muuta paremini kättesaadavaks objektiivne ja neutraalne teave ELi kohta . </s> </p>
<p> <s> Küsimustele vastatakse E-R kl 10-18 , soovi korral vahendatakse ka infoväljaandeid ja teabelehti . </s> </p>
<p> <s> Vastamisel kasutavad infotelefoni spetsialistid peamiselt Rahvusraamatukogu ELi infokeskuse ligikaudu 6000 raamatust ning 100 perioodikaväljaandest koosnevat kogu , sh euroliidu õigusakte ja kohtulahendeid , lisaks Eesti õigusakte , institutsioonide töödokumente jm. </s> </p>
<p> <s> Keerulisemate küsimuste puhul on vastamisel abiks olnud muud spetsialistid ja ametnikud . </s> </p>
<p> <s> Peamised helistajaid huvitavad teemad on olnud Eesti ja ELi suhted , liitumisläbirääkimiste areng , sotsiaalküsimused , põllumajandus ning ettevõtlus . </s> </p>
<p> <s> Küsimist ei tasu peljata , sest kui teema ei kuulu Euroinfo telefoni kompetentsi , antakse vajalikud kontaktandmed . </s> </p>
<p> <s> Igal muul juhul leiab vastusest vajaliku teabe , mis põllumeest , maainimest või lihtsalt Eesti elanikku puudutab seoses Eesti astumisega Euroopa Liitu . </s> </p>
<p> <s> <hi rend="rasvane"> Õnne Mets , Euroinfo telefoni projektijuht </hi> </s> </p></div3>
          <div3 type="artikkel"><head> Väikeriik Euroopa eesotsas </head>
<p> <s> <hi rend="kaldkiri"> 17.04.2002 <bibl> <author> Annika Poldre </author> </bibl> </hi> </s> </p>
<p> <s> <hi rend="rasvane"> Europarlamendi iirlasest president on ilmekas näide väikeriigi võimalustest osaleda Euroopa Liidu demokraatias </hi> </s> </p>
<p> <s> Eestis viibis kolmandat korda külas Europarlamendi president Pat Cox , kes asus sellesse ametisse kolm kuud tagasi . </s> </p>
<p> <s> Iiri poliitik Cox käis esimest korda Eestis 1990. a koos Euroopa liberaaldemokraatidega . </s> <s> Teisel külaskäigul möödunud suvel liberaaldemokraatide parlamendigrupi presidendina külastas ta peale Tallinna ka Viljandit . </s> </p>
<p> <s> <hi rend="rasvane"> Euro ja konvent </hi> </s> </p>
<p> <s> Seekordne reis vältas vaid ühe ööpäeva ning tihedasse päevakavasse mahtusid kohtumised Riigikogu , presidendi , välisministri ja teiste riikide saadikutega ning Euroopa Liidu huvilistega . </s> </p>
<p> <s> Pat Cox rõhutas , et tänavu on ELile eriline aasta , sest võeti kasutusele ühisraha euro , mis asendas 12 riigi oma raha täielikult 28. veebruaril . </s> </p>
<p> <s> Teiseks oluliseks sündmuseks peab president Euroopa Konvendi loomist . </s> <s> “ Seal oleme esimest korda kõik koos sama laua ümber - nii kandidaadid kui ka liikmesmaad , ” ütles Cox . </s> </p>
<p> <s> Konvendi demokraatlikkust rõhutab tema sõnul see , et konvendis on esindatud nii Europarlament ja Euroopa Komisjon kui ka iga liikmesmaa ning iga kandidaatriigi parlament ja valitsus . </s> </p>
<p> <s> “ Poliitiliselt kujuneb tänavune aasta ka Euroopa Liidu laienemise aastaks , ” lisas Cox . </s> <s> Veel aasta kulub seejärel laienemise seadustamiseks . </s> </p>
<p> <s> Eesti puhul täheldas president , et liitumisläbirääkimistel on komplitseeritud teemad energia- , keskkonna- ja regionaalpoliitika , samuti põllumajandus , kus eriti tundlik teema on piimakvoodid . </s> </p>
<p> <s> “ See on läbirääkimiste küsimus , kuid parlament läbirääkimistel ei osale , ” selgitas Cox . </s> <s> Europarlamendi president lubas toetada kompromisside otsingut piimakvootide arutelul . </s> </p>
<p> <s> “ Olen üldiselt optimist Euroopa Liidu ja Eesti läbirääkimiste suhtes , ” ütles Cox . </s> </p>
<p> <s> Europarlamendi presidendi arvates on kandidaatmaades liiga vähe olnud ELi astumise teemal debatte poliitikast ja liiga palju arutlusi raha asjus . </s> </p>
<p> <s> “ Väikesed riigid on väga tundlikud selles suhtes , et kas nad saavad ka oma voliniku Euroopa Komisjoni , ” möönis Cox . </s> </p>
<p> <s> “ Pole realistlik , et 30 liikmesriigi puhul on ka 30 volinikku , ” lisas Cox oma arvamuse . </s> </p>
<p> <s> <hi rend="rasvane"> Iirimaa hääletab uuesti </hi> </s> </p>
<p> <s> “ Esindan Euroopa Liidus väiksuselt teist riiki , ” ütles iirlane . </s> <s> Tema sõnul on ta saanud Europarlamendi presidendiks selles parlamendis valitseva demokraatia tõttu . </s> <s> “ See on võimalik parlamentaarses poliitikas , minu valimine on selle poliitika tõestuseks , ” selgitas Cox . </s> </p>
<p> <s> EL on kandidaatidele justkui kahe luku taga , selgitas Cox laienemise hetkeseisu . </s> <s> Kui üks lukk on kandidaadi enda avada , siis teise peavad avama 15 liikmesmaad ning selleks on aega detsembrini 2002. </s> </p>
<p> <s> Iirimaa teatavasti hääletas ainsa liikmesmaana mullu ELi laienemise vastu . </s> <s> Cox selgitas , et tegelikult hääletas rahvas eelkõige Nice'i lepingut , aga mitte otseselt laienemist . </s> </p>
<p> <s> “ See oli meie rahval viies kord referendumil hääletada Euroopa Liidu asjus , ” ütles ta . </s> <s> Varasemal neljal korral oli rahvas alati poolt hääletanud ning seetõttu suhtusid poliitikud Coxi sõnul sellesse hääletamisse liiga lõdvalt , uskudes , et taas hääletab rahvas poolt . </s> </p>
<p> <s> “ Ei-kampaania ei olnud laienemise , vaid pigem NATO vastane kampaania , ” kõneles Cox , “ sest viimane , mida meie tahame , on olla NATO liige . ” </s> </p>
<p> <s> Coxi sõnul tuleb Iirimaal uus referendum samas küsimuses tõenäoliselt oktoobris . </s> </p>
<p> <s> <hi rend="rasvane"> Õppetund presidendile </hi> </s> </p>
<p> <s> Kommenteerides kohtumist Eesti põllumeestega , kes Toompeal teda piketiga tervitasid , ütles Europarlamendi president : “ Mul oli hea meel nendega kohtuda . </s> <s> Demokraatlikust vaatevinklist on see ettevõtmine väga kasulik , inimesed ei pea olema allaandlikud subjektid . </s> <s> Euroopa on avatud dialoogiks ja kuulamiseks ja mul oli hea meel kohata protestijaid . </s> </p>
<p> <s> Teiseks sain ma selle külaskäiguga aru , et piimakvootide tehnilise küsimuse ja tehniliste argumentide kõrval on siin sellel küsimusel laiem ja tundlikum tähendus , mis haarab traditsioone põllumajanduses . </s> <s> See on sügavam kui küsimuse tehniline pool . </s> </p>
<p> <s> See oli minule oluline poliitiline õppetund ja seda arutan ma oma kolleegidega Euroopa Komisjonis ja Europarlamendis . ” </s> </p></div3>
        </div2>
        <div2 type="rubriik">
          <head> Kodukant </head>
          <div3 type="artikkel"><head> Toimetamisest tagantjärele </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Head Maalehe lugejad . </s> <s> Täna ilmub Eesti Kodukandi lehekülg Maalehes viimast korda . </s> <s> Vähemalt selleks korraks on rahalised võimalused ennast jällegi ammendanud . </s> <s> Loodame siiski , et tulevikus suudame Kodukandi teemat ja sündmusi kajastada vabariiklikus meedias senisest rohkemgi . </s> <s> Seda uskuda on meil põhjust , sest Kodukandi organisatsiooni visa ja sihikindlat tööd on märgatud ka valitsuse tasandil . </s> </p>
<p> <s> Oleme oma leheküljel eelkõige püüdnud tutvustada liikmeid ja olulisemaid tegevusvaldkondi . </s> <s> Mitmed esialgu planeeritud teemad pole ruumipuudusel kajastamist leidnud . </s> <s> Kui leiame rahalisi ressursse , siis jätkame info levitamist ka paberil . </s> <s> Kindlasti jätkame Kodukandi uudiste ja tegevuse kajastamist Internetis aadressil <gap rend="viited"/> </s> </p>
<p> <s> Uus kujundus ja tehniline lahendus võimaldab ka uusi kasutusmugavusi . </s> <s> Praegu veel pole lehekülg valmis , kuid aprilli lõpuks kindlasti . </s> </p>
<p> <s> Täname kõiki meie lehekülje lugejaid ja eriti neid , kes said meilt huvitavaid kontakte ja ideid oma tegevuste mitmekesistamisel ning sellest ka meile teada andsid . </s> <s> Suur tänu ka Maalehe toimekale perele . </s> </p>
<p> <s> Kogu Eesti peab elama ! </s> </p>
<p> <s> <hi rend="rasvane"> Andrus Rekor , lehekülje toimetaja </hi> </s> </p></div3>
          <div3 type="artikkel"><head> Infot </head>
<p> <s> <hi rend="kaldkiri"> 17.04.2002 </hi> </s> </p>
<p> <s> <hi rend="rasvane"> 27. juulil </hi> toimub Räpina vallas Sillapää külas Kopli-Tamme talus algusega kell 10 käsitööpäev . </s> <s> Ootame osa võtma käsitöötegijaid üle Eestimaa , mahe- ja talutootjaid oma toodanguga ning nende toodete tarbijaid . </s> </p>
<p> <s> Tagasisidet soovime 1. maiks . </s> </p>
<p> <s> <hi rend="rasvane"> Korraldajad : </hi> </s> </p>
<p> <s> Sillapää küla , Räpina Vabahariduse Ühendus , Kagu-Eesti Bios </s> </p>
<p> <s> <hi rend="rasvane"> 29. juunil </hi> toimub Pärnumaal Tahkuranna vallas VI Pärnumaa külade päev , kuhu on oodatud kõik maakonna külade esindused . </s> <s> Päeva esimene pool on töine . </s> </p>
<p> <s> Päeva teine pool on meelelahutuslikum . </s> <s> Päeva jooksul saab ülevaate kodukandi liikumise kohta nii Pärnumaal kui ka terves Eestis , toimub külalaat , kus oma tegemisi tutvustavad Pärnumaa tegusad inimesed . </s> <s> Eriti on oodatud oma tegemisi tutvustama leivaküpsetajad , koduse juustu ja kohupiima tegijad jne. </s> </p>
<p> <s> <hi rend="rasvane"> Krista Habakukk , Pärnumaa Kodukant </hi> </s> </p>
<p> <s> Ürituse kohta saab lähemat infot tel ( 044 ) 3 26 91 või meiliaadressil kodukant@parnumaa.ee </s> </p></div3>
          <div3 type="artikkel"><head> Külapoliitikute koolitus jätkus Pärnumaal </head>
<p> <s> <hi rend="kaldkiri"> 17.04.2002 </hi> </s> </p>
<p> <s> 5.-6. aprillil olid 15 külavanemat üle vabariigi koos Tackendorfi Külalistemajas Pärnumaal . </s> <s> Seekordne seminar oli juba kolmas . </s> <s> Seminari lektoriteks olid MTÜ Kodanikukoolitusest Külli Vollmer , Kaia Vahtra , Ene Hion ja Reet Valing . </s> </p>
<p> <s> Õpiti kellamängu : kuidas ühiseid huvisid teada saada , et vestlustel ühiseid teemasid edasi arendada . </s> <s> Tehti kokkuvõte kodutööst , mis oli kohaliku omavalitsuse volikogu liikmete küsitlus nende tegevuse kohta volikogus . </s> </p>
<p> <s> III seminari teemad olid : </s> </p>
<p> <s> • Ratsionaalne ajakasutus </s> </p>
<p> <s> • Kiirlugemise õppimine </s> </p>
<p> <s> • Isikliku valimiskampaania läbiviimine </s> </p>
<p> <s> • Kuidas väljendada ennast kõnes ja kirjas </s> </p>
<p> <s> • Millega lähen valimistele , videotreening ja selle analüüs </s> </p>
<p> <s> • Valimisplakat </s> </p>
<p> <s> • Rollimängud : pressikonverents </s> </p>
<p> <s> • Kohtumine poliitikutega . </s> <s> Külla oli kutsutud suursaadik Jüri Luik , kes rääkis riigi julgeoleku teemadel . </s> </p>
<p> <s> Teise päeva teemad olid : </s> </p>
<p> <s> • Kuidas pidada koosolekut </s> </p>
<p> <s> • Rollimängud </s> </p>
<p> <s> • Kuidas kasutada meediat avaliku arvamuse kujundamisel </s> </p>
<p> <s> • Keda eelistab valija </s> </p>
<p> <s> • Rühmatöö : kuidas teha edukat valimiskampaaniat </s> </p>
<p> <s> • Rühmatööde esitlemine </s> </p>
<p> <s> • Millest alustada </s> </p>
<p> <s> • Kokkuvõte seminarist </s> </p>
<p> <s> • Koduülesande kätteandmine </s> </p>
<p> <s> Koduülesandeks jäi läbi töötada praeguseks paberile jõudnud Räpina valla Sillapää küla arengukava projekt . </s> </p>
<p> <s> Koolituse tagasiside kohta olid arvamused ainult positiivsed , iga seminariga on saadud juurde kogemusi , uusi ideid oma külavanema rolli täitmiseks . </s> <s> Koolitus jätkub Avinurme vallas Ulvi rahvamajas 3.-4. mail ja viimane seminar on 7.-8. juunil Loksal . </s> </p>
<p> <s> Õpperühma vahepealseks tegevuseks ja küla probleemide väljauurimiseks moodustati 7liikmeline komisjon , kes selgitab välja küla , külavanema ja küla arengukavadega seotud probleemid ja esitab need järgmisel seminaril , kus koostatakse ühine pöördumine Riigikogu kohaliku omaalgatuse töögrupile , mille tööd juhib Viive Rosenberg . </s> </p>
<p> <s> Viimase seminari esimesel päeval kutsutakse kõiki Riigikogu kohaliku omaalgatuse töögrupi liikmeid külavanemate tõstatatud probleemide ja juba selles vallas tehtud uuringute ühisele arutelule Loksale . </s> <s> Meie soov on , et nendele probleemidele saaks võimalikult kiirelt lahendused . </s> <s> Eesmärk on , et paraneks küla maine ja külaelanike suhtumine oma külasse , küla ettevõtluse ja ühistegevuse arendamine . </s> </p>
<p> <s> <hi rend="rasvane"> Mati Kirotar , koolituses osaleja , Sillapää külavanem </hi> </s> </p></div3>
          <div3 type="artikkel"><head> Kuidas edendada külaelu ? </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Kolmel suvel augustikuus on Põlvamaal Savi talus toimunud maalähedased teemapäevad : savi- , puu- ja kivipäevad . </s> <s> Huvi taoliste ürituste järele näitab see , et aasta-aastalt on suurenenud külastajate arv , ulatudes juba üle tuhande läinud suvel . </s> </p>
<p> <s> Nende päevade eesmärk on maapiirkondades kohapeal anda inimestele võimalus näha ja saada osa alternatiivsetest tegevustest , õppida meistritelt ja proovida ise midagi valmistada , anda julgust oma mõtete teoks tegemiseks , et eluga paremini toime tulla . </s> <s> Lahutamatu osa on olnud kultuuriline meelelahutus . </s> <s> Kaasatud on oma maakonna taidlejaid , alati on ka naaberriigist Lätist lustilised kohal olnud oma kavaga . </s> </p>
<p> <s> Samuti oleme kutsunud osalema ministreid ja Riigikogusse valitud meie piirkonna saadikuid . </s> <s> Läinud suvel oli soov kohtuda vabariigi presidendiga , kuid see jäi siiski ära . </s> </p>
<p> <s> 10. augustil on tulemas natuke isemoodi päev , nimelt pillipäev . </s> </p>
<p> <s> Selle päeva eesmärke on mitu . </s> <s> Ühelt poolt vajadus väärtustada tuntud pillimeistrite tegevust ja oskusi , teisalt selgitada välja andekad ja võimekad pillimeistrid , kõik omavahel kokku viia , jõuda pillide sünni saladusteni , näidata nende valmistamise viise ja tööriistu , mida meistril läheb tarvis pillile hinge sisse puhumiseks . </s> </p>
<p> <s> Pereüritusena on kõigil külastajatel võimalik proovida mõni lihtsam pill oma käega valmis meisterdada ja viisikesi puhuda . </s> </p>
<p> <s> Kaasame üritusse mitmeid muusikuid ja rahvamuusikaga seotud asjatundjaid . </s> </p>
<p> <s> Siinjuures on palve anda teada pillimeistritest Rahvakultuuri Arenduse ja Koolituskeskuse rahvamuusika peaspetsialistile Margus Veenrele , tel ( 050 ) 6 88 86 või Põlvamaa rahvakultuuri spetsialistile Ülle Podekratile , tel ( 050 ) 8 78 25. </s> </p>
<p> <s> Kes aga soovivad pillipäeval isetegemisrõõmu pakkuda , võiksid teada anda oma osalusest <gap rend="viited"/> või saada infot tel ( 051 ) 7 44 70. </s> </p>
<p> <s> Iga ettevõtmine aitab kohalikku elu edendada . </s> <s> Parem toimetulek ja rõõm kordaläinust teeb inimese Eestimaa külas jälle tugevaks ja enesekindlaks . </s> </p>
<p> <s> Riik sellest ainult võidab . </s> <s> Riigi toetus kulub aga marjaks ära , kuni küla ise pead kandma hakkab . </s> </p>
<p> <s> <hi rend="rasvane"> Eela Jää , Savi talu perenaine , Kodukant Põlvamaa </hi> </s> </p></div3>
          <div3 type="artikkel"><head> Loogika nii ja teisiti </head>
<p> <s> <hi rend="kaldkiri"> 17.04.2002 </hi> </s> </p>
<p> <s> Paar kuud tagasi MTÜ Kodukant Põlvamaa eestvõtmisel alanud Põlvamaa giidide koolitamine hakkab jõudma lõpusirgele . </s> <s> Toetust kursuse rahastamiseks saadi Põllumajanduspiirkondade Programmilt . </s> </p>
<p> <s> Õppida soovijate hulgas oli nii kogenud giide , kes tahtsid oma teadmisi täiendada , kui ka algajaid , kes alles pürivad giiditöö alustamise poole . </s> <s> Aare Mae , Tallinna Kõrgema Giidikooli õppejõud , rääkis suhtlemisfilosoofiast , kooli direktriss Margit Hallmägi hooleks oli praktiline pool . </s> </p>
<p> <s> Jalgsi- ja bussiekskursiooni käigus juhtis suure kogemustepagasiga Margit Hallmägi tähelepanu giiditöö vigadele ja jagas nõuandeid ekskursiooni paremaks korraldamiseks . </s> </p>
<p> <s> Kursuse viimane etapp toimus õdusas Savi turismitalus , kus Margit tutvustas loogikaprintsiipe , mis on aluseks tekstiloomele . </s> <s> Info , mida giid edastab suuliselt inimestele , peab olema sama loogilise ülesehitusega kui paberkandjal olev tekst . </s> </p>
<p> <s> Näitamaks , kui erinev võib olla inimeste loogika , tegime läbi tekstiloome harjutuse , mille aluseks võtsime 1. aprilli Eesti Päevalehes ilmunud Ülo Vooglaiu artikli “ Aga sinul on jälle jalad kõverad ! ” . </s> <s> Iga osaleja pidi tegema sellest loost väikse essee pealkirjaga “ Demagoogia ” . </s> <s> Töövahenditeks olid käärid , liim ja paber - artikkel tuli lõigata lauseteks , visata prügikasti kõik , mis tundus ebaoluline ning liimida kokku tekst vastavalt oma loogikale , kuid lähtudes esseekirjutamise põhimõtetest . </s> </p>
<p> <s> Tulemuseks oli 14 erineva ülesehituse ja rõhuasetusega esseed demagoogiast , üks huvitavamaid olgu siin ära toodud . </s> <s> Kaldkirjas olevad sõnad pärinevad essee autorilt , kõik ülejäänu artikli autorilt Ülo Vooglaiult . </s> </p>
<p> <s> <hi rend="rasvane"> Demagoogia riiklik saladus </hi> </s> </p>
<p> <s> Demagoogia pole võte , mis jäänuks nõukogude minevikku , analüüsib Ülo Vooglaid . </s> </p>
<p> <s> Arvasime , et need demagoogiavõtted , mis võimaldasid nõukogude “ juhtidel ” ametis püsida , on kadunud . </s> <s> Kuid järjest enam kasutavad seda tänase Eesti ametnikud ja poliitikud , et mitte positsiooni kaotada . </s> </p>
<p> <s> Kes on näinud mõnd saadikut või ametnikku , kes teatab avalikult , et ei soovi õppida , ei suuda pingutada ega teistele inimestele edukaks tegutsemiseks vajalikke eeldusi luua , kes ei oska oma peaga mõelda , kes ei suuda näha seoseid ja sõltuvusi , protsesse ja nähtusi , funktsioneerimist , muutumist ja arengut , olulist ja ebaolulist , osa ja tervikut , süsteeme , alasüsteeme ja metasüsteeme , olla informeeritud ega kogenud , et ei suuda rahuldaval määral tagajärgi ette näha ning osaleda arutlustes ühiskonnaelu põletavate probleemide üle ? </s> </p>
<p> <s> Võibolla oleks vaja uuesti avaldada need sadakond demagoogiavõtet , et aidata inimesi nendest võtetest läbi näha ? </s> </p>
<p> <s> Mida teha , kui olla ei oska , hakkama ei saa , õppida ei viitsi ja ära minna ei taha ? </s> <s> Siis tuleb hakata rääkima sellest , millest on võimatu midagi aru saada , tõsiselt võtta ja täpsustada . </s> <s> Tuleb olla kärmas hoolitsemaks selle eest , et keegi ei saaks kuigi hästi aru , kes nad on , mida nad teevad ja mis neil välja tuleb . </s> </p>
<p> <s> Selle kõige kohta võib Tohma-Pohmalt kuulda vaid tule-eile-meile-jutte , mille puhul ei ole võimalik panna kohustust vastutada selle eest , mida taotletakse , ei selle eest , kuidas tegutsetakse ega selle eest , mis kokkuvõttes välja kukub , siis tal ei ole vaja olla asjatundja . </s> <s> Alati võib asjatundjate üle irvitada ja nad esimesel võimalusel lahti lasta ning mõne ustava isikuga asendada , tuginedes küllalt kaua kestvast praktikast ammutatud kogemustele ja võtetele , mis on iidsetest aegadest meieni kandunud , ehedana säilinud . </s> </p>
<p> <s> Põhjendamatult mingile ametikohale sattunud isikud hakkavad tavaliselt oma ametiseisundit kindlustama . </s> </p>
<p> <s> Kuidas ametis püsida ? </s> <s> Selleks et ametis püsida , valib asjatundmatu isik enda kõrvale samasuguseid või veel rumalamaid , kelle puhul on kindel , et nina vee peal hoidmiseks peavad nad oma bossi hoidma ja toetama igal juhul . </s> </p>
<p> <s> Demagoogia on tõe väänamise süsteem , mille abil saab peita tegutseja ja tegutsemise tegelikud motiivid , keerata vahendid eesmärkideks , kutsuda esile absurdisituatsioon , milles lakkaks teiste usk ja lootus , kustuks armastus ning kindlusetunne asenduks hirmu ja kahtlusega . </s> <s> Inimesed , kes ei saa tegelikult aru võimalustest , piirangutest ega saa otsustamisest osa võtta , sest nad ei ole valdkonnas küllalt haritud , on mugavad vahendid manipuleerimiseks . </s> </p>
<p> <s> Inimesed , kes on viletsa hariduse ja puuduliku infoga , ei ole teadlikud ohtudest - nende inimeste osalemine arutluses ja otsustamisel on selles mõttes formaalne , et nende hääled on need , mida usinalt kasutatakse endast ja oma kambast hea mulje jätmiseks . </s> <s> Vastupanijail pole siis aega ega võimalust süveneda ja tõsimeelselt analüüsida seda , mida neile on varem kokku lubatud . </s> </p>
<p> <s> Demagoogia on päästerõngas mitte ainult põhjendamatult mingil ametikohal istuvale ametnikule , vaid ka erakondadele , kes pistavad programmidesse ükskõik mida , mõtlemata , kes , kus ja kuidas seda kõike tegelikult tegema peaks . </s> <s> Pärast valimisi ei jää neil muud üle , kui öelda : </s> </p>
<p> <s> “ Aga sinul on jälle jalad kõverad ! ” </s> </p>
<p> <s> Demagoogia on võtete kogum inimeste teadlikuks eksitamiseks . </s> <s> Meil ei ole valikult , meil on vaja tunda demagoogiat , et nende taotlusi ja traagelniite läbi näha . </s> </p>
<p> <s> Teisi esseesid saab peagi lugeda Räpina Turismiinfopunktis . </s> </p>
<p> <s> Põlvamaa giidid on tänulikud kõigile , kes nägid vaeva , et kursus õnnestuks . </s> <s> Maikuus toimuva atestatsiooniga ja giidide ühenduse loomisega tahavad nad anda oma panuse Põlvamaa turismielu edendamisele ning puhkajate paremale teenindamisele . </s> </p>
<p> <s> <hi rend="rasvane"> Raili Kallavus </hi> </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
