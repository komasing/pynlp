<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_aja_maaleht.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maaleht 23.08.2001 ( number 34 ( 724 ) ) </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_aja_maaleht">header_aja_maaleht.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="ajalehenumber">
        <head> Maaleht 23.08.2001 ( number 34/2001 ( 724 ) ) </head>
        <div2 type="rubriik">
          <head> </head>
          <div3 type="artikkel"><head> Tähetark Igor Mang : Esmaspäev on valikuks hea päev </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Kui 27. augustil presidenti ei valita , võib see toiming nihkuda septembrisse </hi> </s> </p>
<p> <s> Esmaspäeval , 27. augustil on Kuul palju aspekte . </s> <s> Kuu on Amburis ja ühendus Marsiga annab talle positiivse laengu . </s> </p>
<p> <s> Riigikogu on sel päeval entusiasmi täis , lõbus ja energiline . </s> <s> Päev on valiku tegemiseks sobilik . </s> <s> 27. august on valimiseks üldse üks paremaid päevi , veel parem olnuks vaid pühapäev , 26. august . </s> <s> Poleks üllatus , kui uus president valitaksegi kohe . </s> </p>
<p> <s> See päev Riigikogus näeb välja nagu peaproov teatris . </s> <s> Kuid tulla võib ka üllatusi , sest Uraan annab head aspektid Kuule , Marsile ja Merkuurile . </s> <s> Fraktsiooni juht võib inimesed ootamatult kokku võtta ja teatada , et teise parteiga ühtemoodi hääletamine on otsustatud . </s> </p>
<p> <s> <hi rend="rasvane"> Valimine võib ka venida </hi> </s> </p>
<p> <s> Mõtete üle valitseb aga Merkuur , millel on sel päeval halb seis nii Kuu kui Marsiga . </s> <s> See näitab , et rõõmsa meeleolu taga on peidus teistsuguseidki mõtteid ja riukaid . </s> <s> Arvata võib , et nii mõnigi valib sel päeval isikliku sümpaatia , mitte aga varem kokku lepitud ühise otsuse järgi . </s> <s> Merkuuri kvadraat tähistab ümberotsustamist , see toob kaasa kiirustamist ja kannatamatust . </s> </p>
<p> <s> 28. augustil on planeetide seisud hoopis raskemad : Kuu on Kaljukitses , mis tähendab raskemeelsust ja tüdimust . </s> <s> Päike on ühenduses lohesabaga , mis näitab , et asjad hakkavad venima . </s> <s> 28. ja 29. august on kuu halvimad päevad . </s> <s> Oodata võib surmateateid , loodetavasti mitte Riigikogust . </s> </p>
<p> <s> Kuna Kaljukitse märgi all on ka valitsus , võib see neil päevil valimistesse sekkuda , kuid ei muuda suurt midagi ja valimine läheb edasi n-ö põllule . </s> </p>
<p> <s> Niisiis , kui 27. augustil üllatust ei tule - pakun selle üllatuse tõenäosuseks 49% - siis hakkab kõik venima . </s> <s> Augusti lõpp ja septembri algus on aga närviline ja rahutu aeg . </s> <s> Poliitikaelu muutub stabiilsemaks alles pärast sügispööripäeva . </s> </p>
<p> <s> Pole võimatu , et president saab valitud 27. septembril . </s> <s> See on ilus ja heade planeediseisudega päev , kus Päike on Kaaludes ja Kuu Veevalajas ning rahvas ja valitsus olukorraga rahul . </s> </p>
<p> <s> <hi rend="rasvane"> Kandidaatide täheseisud </hi> </s> </p>
<p> <s> Kõige raskem planeetide seis on <hi rend="rasvane"> Toomas Savil </hi> . </s> <s> Augusti teisel poolel on tema täheseis siiski paranenud , hea seis kestab novembri lõpuni . </s> </p>
<p> <s> Teistel kandidaatidel on hea seis . </s> </p>
<p> <s> Savi raske planeetide seis on sarnane järgmise presidendi valitsemisajaga : uuel presidendil saab olema raskem kui eelmisel , kuna Eesti elu ei lähe kergemaks , vaid püsib ummikseisus . </s> <s> Kõige raskema seisuga kandidaat võib saada kogu koorma endale . </s> <s> See amet on auks , aga pole kerge . </s> <s> Savi horoskoop näitab , et ta jääb kas viimaseks või saab esimeseks . </s> </p>
<p> <s> Kui Savi saab presidendiks , algab kulisside taga kruvide kinnikeeramine . </s> <s> Kaljukitsed ei ole revolutsionäärid , vaid konservatiivid . </s> <s> Ühte Kaljukitse mäletab kogu maailm , see oli Jossif Stalin . </s> </p>
<p> <s> Praegu on kahel kandidaadil - Toomas Savil ja <hi rend="rasvane"> Peeter Kreitzbergil </hi> - võrdselt hea seis . </s> <s> Aga Savi tahab presidendiks rohkem kui Kreitzberg . </s> <s> Kreitzbergil on hea seis oktoobri lõpuni . </s> <s> Tema presidendiks tulekuga tekiks huvitav olukord , kus oleks rohkem sõnavõtte , avatust ja parlamendiga suhtlemist . </s> <s> Kreitzberg on hea läbirääkija , Savi eelistab kulissidetaguseid otsuseid . </s> </p>
<p> <s> Paremini sobiks presidendiks <hi rend="rasvane"> Andres Tarand </hi> , keda Veevalaja ja Jäära mõjud teevad avatuks . </s> <s> Aga Tarand pole ise sellest ametist huvitatud . </s> </p>
<p> <s> <hi rend="rasvane"> Tunne Kelamil </hi> on hea planeetide seis Vähis . </s> <s> Presidendiks olekski vaja Vähki , see muudaks ühiskonna siseelu paremaks , harmoonilisemaks , ühtekuuluvamaks . </s> <s> Kelamiga tuleks kaasa ka esimese vabariigi hõngu . </s> </p>
<p> <s> 4. jaanuari Maalehes ütlesin , et Kaaludel on hea aasta . </s> <s> <hi rend="rasvane"> Peeter Tulvistel </hi> on enamik planeete Kaaludes . </s> <s> Talle sobib humanitaarvaldkond , kuid tal pole presidendile sobivaid astroloogilisi näitajaid . </s> <s> Tema puhul tundub , et ta on võtnud väljakutse vastu ja proovib , erinevalt Savist , kes väga tahab presidendiks . </s> </p>
<p> <s> Olenemata sellest , kes presidendiks saab , soovitan ma tal lugeda raamatut “ Riigi sünd ja surm läbi astroloogilise sümboolika ” . </s> <s> See on olemas Kadriorus presidendilossi raamatukogus . </s> <s> Kinkisin selle Lennart Merile , kahjuks ei saanud aga mingit vastust . </s> </p>
<p> <s> Loodan , et uus president pöörab tavakodanikele enam tähelepanu . </s> </p></div3>
          <div3 type="artikkel"><head> Rändkino tuleb tagasi </head>
<p> <s> <hi rend="kaldkiri"> 22.08.2001 <bibl> <author> Maarius Suviste </author> </bibl> </hi> </s> </p>
<p> <s> <hi rend="rasvane"> Korraldaja : Vastukaja on nii positiivne , et patt oleks järgmisel aastal kinobussi mitte teha </hi> </s> </p>
<p> <s> <hi rend="rasvane"> Kinobussi projekti kuraator Mikk Rand ( pildil ) , kas kahju ei ole , et ringsõit läbi sai ? </hi> </s> </p>
<p> <s> Ühtaegu on ja ei ole ka . </s> <s> Kogemust ju pole , ei oska arvata , kas viisteist päeva mööda Eestit ringi sõita on liiga palju või hoopis vähe . </s> </p>
<p> <s> <hi rend="rasvane"> Kus kõige rohkem vaatajaid-huvilisi oli ? </hi> </s> </p>
<p> <s> Kindlasti oli igas kohas üle kahesaja inimese . </s> <s> Kõige rohkem oli ehk Kosel . </s> <s> Pool tuhat inimest viibis kogu aeg platsil . </s> <s> Mõjutas kindlasti seegi , et Tallinna lähedal . </s> </p>
<p> <s> <hi rend="rasvane"> Kes oli see rahvas , kes kinobussi vaatamas käis ? </hi> </s> </p>
<p> <s> Igasuguseid oli . </s> <s> Üks kindel grupp oli neid , kes tahtsid midagi ära teha ning tulid multikate ja videoga kätt proovima . </s> <s> Ja need ei olnud mitte ainult lapsed . </s> <s> Ka kaheksateistkümneaastased , vanematest rääkimata , joonistasid ja lõikasid paberit , et multikat teha . </s> <s> Eriti kihvt oligi just neid vaadata , kuidas nad tegutsesid ... </s> </p>
<p> <s> <hi rend="rasvane"> Õllepudelid käes . </hi> </s> </p>
<p> <s> Midagi hullu küll ei juhtunud , selles mõttes oli kord majas . </s> </p>
<p> <s> Toilas oli väga hea vaatepilt : tõelised punkarid tegid koos lastega multifilme . </s> <s> Nii et mõnus ajaveetmise viis igale vanusele . </s> </p>
<p> <s> Sangastes püüdsid ühed kõvad kutid end kuidagi tõestada ja ütlesid kinobussi projekti kohta , et vaat , kurat , see on küll vägev ajaveetmise vorm. </s> </p>
<p> <s> <hi rend="rasvane"> Milliseid äpardusi ette tuli ? </hi> </s> </p>
<p> <s> Kõige esimesel päeval , kui sõitsime Hiiumaale ja pidime täpseks ajaks praamile jõudma , juhtus meie kinobussiga üht-teist . </s> </p>
<p> <s> Kinobuss on ju vana veneaegne masin , millel kindel sõidustiil . </s> <s> Sõitsime algul üheksakümnekilomeetrise tunnikiirusega - normaalne ju . </s> <s> Ilmselt on buss mõeldud ikkagi seitsmekümne jaoks , sest umbes kaheksakümne kilomeetri kaugusel Tallinnast , Turba lähedal , lõi radiaatorisse prao sisse ja kogu vesi lendas välja . </s> <s> Edasi sõitsime ühe oja juurest teise juurde , et praamile jõuda . </s> <s> Õigeks ajaks me aga ei jõudnud , praam ootas meid . </s> <s> Hilinesime ainult viis minutit . </s> <s> Radiaatori tinutasime ühes Saaremaa töökojas kinni . </s> </p>
<p> <s> <hi rend="rasvane"> Kust te selle bussi saite ? </hi> </s> </p>
<p> <s> See seisis viimased kolm aastat Tallinna lähedal Turbas . </s> <s> Vedeles turbarabas , oli tööliste buss . </s> </p>
<p> <s> Kui me sellega Turbast Tallinna sõitsime , oli rool hästi raske . </s> <s> Mingid asjad vahepeal ütlesid üles , logisesid lahti , aga siis bussijuht putitas natuke ja jälle oli korras . </s> <s> Ja veekorkide asemel olid enne lapid , ostsime korgid igale poole ette . </s> <s> Igal juhul me jõudsime igasse punkti ning alustasime õigel ajal. </s> </p>
<p> <s> <hi rend="rasvane"> Kinohuvilised said hääletada , millist ööfilmi nad vaadata soovivad . </hi> </s> <hi rend="rasvane"> <s> Millised kolm populaarsemat filmi inimesed välikinos vaatamiseks välja valisid ? </s> </hi> </p>
<p> <s> “ Siin me oleme ” , “ Mehed ei nuta ” ja “ Noor pensionär ” . </s> </p>
<p> <s> <hi rend="rasvane"> Palamusel kurtis üks mees , miks “ Mäeküla piimameest ” vaadata ei saa . </hi> </s> </p>
<p> <s> Kui me oleksime selle kaasa võtnud , oleks see olnud populaarsuselt ilmselt samas seisus , kui olid praegu “ Ideaalmaastik ” või “ Hukkunud alpinisti hotell ” . </s> </p>
<p> <s> Kuigi Saaremaal , kus oli väga fantastiline publik , võistles “ Hukkunud alpinisti hotell ” filmiga “ Siin me oleme ” . </s> <s> Viimane võitis vaid kuue häälega ! </s> </p>
<p> <s> <hi rend="rasvane"> Mis on see , mis kutsub meid alati teleri ette , kui sealt tuleb vana hea kultusfilm , nagu “ Siin me oleme ” , “ Mehed ei nuta ” jpt ? </hi> </s> </p>
<p> <s> Iga head asja tahetakse ju mitu korda , ikka uuesti ja uuesti saada . </s> <s> Mõnus . </s> </p>
<p> <s> <hi rend="rasvane"> Millest maarahvas rääkis ja mida nad teilt küsisid , kui kinobuss kohale jõudis ? </hi> </s> </p>
<p> <s> Küsisid , millal me uuesti tuleme . </s> <s> Ja rääkisid tavaliselt peamiselt sellest , et nende kandis ei ole kino olnud juba pikemat aega . </s> <s> Seda rääkides tuleb kohe meelde Lihula , mis on ju iseenesest suur koht . </s> <s> Kohalikud poisid ütlesid aga , et Lihula on nagu pommiauk - mitte midagi ei ole , mitte midagi ei toimu . </s> </p>
<p> <s> <hi rend="rasvane"> Miks siis ei ole maal kino ? </hi> </s> </p>
<p> <s> Kust mina seda tean . </s> <s> See on üks asi , mis jäänud vahepeal unarusse . </s> <s> Just meie kinobussiga saabki seda probleemi üles võtta . </s> </p>
<p> <s> Kinolevitamisele ei ole eriti rõhku pandud . </s> <s> Aga seda peaks palju rohkem toetama . </s> <s> Samamoodi , nagu riik toetab teatreid , kes käivad maal etendusi andmas . </s> <s> Mille poolest kino teatrist kehvem on ? </s> <s> Mitte millegi poolest . </s> </p>
<p> <s> Kinotraditsiooni , eriti rändkinona , peab taastama . </s> <s> Sinnapoole tasub liikuda . </s> <s> Esialgu tuleb aga rajad uuesti sisse tallata ja seda me kinobussiga tegimegi . </s> </p>
<p> <s> <hi rend="rasvane"> Nii et järgmisel aastal siis ka ? </hi> </s> </p>
<p> <s> Loodetavasti jah . </s> <s> Sest vastukaja on niivõrd positiivne , et patt oleks tegemata jätta . </s> </p></div3>
          <div3 type="artikkel"><head> Kolmikliit ruulib , politsei pruulib ! </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Presidendiks pürgijaga kalale </hi> Ma polnud elu jooksul kordagi kalal käinud . </s> <s> Ei unistanudki sellest . </s> <s> Aga siis muutus ühe investorina töötava sõbrapoisi maja telekasuuruseks selle läbi , et tüüp lihtsalt ostis endale majasuuruse teleka . </s> <s> Hakkasin tausta uurima . </s> <s> “ Püüdsin suure kala , ” ütles sõber . </s> <s> Läksin sellest kohe põlema ja kalapüügikavalusi uurima . </s> <s> Et mida näiteks söödaks muretseda . </s> <s> “ Proovi barankade , puruvanakeste ja presidendikandidaatidega , ” soovitas ta viimaks . </s> <s> No eks raiusin siis põõsast käepärase toki , panin sellele nööri külge , nööri otsa sidusin korgi ja korgi külge keevitasin konksu . </s> <s> Ostsin poest barankasid , läksin jõe äärde . </s> <s> Toppisin rõngiku konksu otsa , heitsin õnge vähemalt poolde järve ja ennäe - juba lõigi vesi korgi ümber värelema ja kork ise võbelema . </s> <s> Tõmbasin ( raksaki ! ) </s> <s> ... otsas oli vaid baranka . </s> <s> Lood sellised , et väikesed kalad hüppasid vups ja vups rõngast läbi ning panid selle kiikuma . </s> <s> Ja kui viimaks suur kala kohale jõudis , lagunes vettinud baranka vormituks pudruks . </s> <s> Puruvanakesi ei õnnestunudki mitte ainsat püüda , sest need said tänu oma pikale elukogemusele kohe aru , et tullakse kinni nabima . </s> <s> Viimane lootus veel jäi - lõin aias labida maasse . </s> <s> Ja kohe kaevasin välja priske kullakarva presidendikandidaadi . </s> <s> Nii , kulla presidendikandidaat , lähme nüüd kalale , teatasin talle rõõmsalt . </s> <s> Kuldne ussike kukkus paluma - ära topi mind konksu otsa , võin täita kõik sinu soovid . </s> <s> Vabastasin presidendikandidaadi . </s> <s> Istusin toas pehmesse kulunud tugitooli ja soovisin õhtu otsa . </s> <s> Ootasin mitu päeva , nädala ja siis hakkas mulle koitma , et olen haledasti petta saanud . </s> <s> Haarasin labida ja tormasin aeda . </s> <s> Hoidke alt , presidendikandidaadid ! </s> <s> Kodustan teid ära , dresseerin ja hakkan lihtsameelsetelt kalameestelt teie kuldsuude abil miljoneid välja meelitama . </s> <s> <hi rend="rasvane"> CNN ( Contra NaljaNurk ) </hi> </s> </p>
<p> <s> <hi rend="rasvane"> Hullud päevad Tallinnas </hi> Uhhuu-uudisteagentuuri Ei Tea Arvatagi ehk ETA andmeil oli Tallinna-Pärnu maantee remont tegelikult maaelu edendamise programm . </s> <s> Selle eesmärk oli linnaelanike integreerimine maapiirkondadesse . </s> <s> Kaevamistöödega alustati linna servalt , et maainimesed enam linna ei oskaks tulla . </s> <s> Kaevamistöid tegid töötuks jäänud Kohtla-Järve kaevurid . </s> <s> Järgmise etapina kaevati üles Pärnu maantee ja aeti segi ühistranspordiliiklus , et inimesed linnas eksleksid . </s> <s> Nii eksisidki paljud lasnamäelased Õismäele , samal ajal kui suur osa õismäelasi eksis Lasnamäele . </s> <s> Kolmas etapp toimib nii , et Õismäele eksinud lasnamäelased hõivavad seal tühjaks jäänud korterid . </s> <s> Olles aga õismäelastest vaesemad , ei jaksa nad kommunaalteenuste eest maksta ning tõstetaksegi välja ja saadetakse maale elama . </s> <s> <hi rend="rasvane"> MARGO VAINO </hi> <hi rend="rasvane"> Tõsi taga </hi> - Politseisse võetakse tööle noormehi , kes ei liialda alkoholiga . - Kui Tulviste saab presidendiks , siis on oht , et ta viib Kadrioru lossi Tartu . - Politsei pidas kinni kaks meeskodanikku , kes sõidutee telgjoonel triipu tõmbasid . - Enne kui astud korgile , vaata korgi alla . - Jumal lõi naise , naine lõi meest . </s> <s> <hi rend="rasvane"> JÜRI PAET </hi> <hi rend="rasvane"> 20.08.2001 </hi> <hi rend="kaldkiri"> riigiisad jäävad täna välissõidult koju sest saab aasta vanemaks nende pisipoju õnnitlevaid telegramme tuleb Rootsilt Hiinalt riigipirukas on mäng mis väärib kümmet küünalt külalised tulevad siis palju kinke toovad pidulauda istuvad ja kurejooki joovad valge kure - mõtelge ! </hi> </s> <s> <hi rend="rasvane"> CONTRA </hi> <hi rend="rasvane"> Vaheta mõtet </hi> “ Mis on ühist linnabussil ja joodikul ? ” </s> <s> “ Mõlemad on täis . ” </s> <s> “ Tere tulemast ! ” </s> <s> “ Head aega minemast ! ” </s> <s> “ Teie olete viss Estonia 2001 ? ” </s> <s> “ Muu ! ” </s> <s> “ Kas igatsesite juba ammu vissiks saada ? ” </s> <s> “ Ammuu . ” </s> <s> <hi rend="rasvane"> MARGO VAINO </hi> <hi rend="rasvane"> Uusi taimi </hi> Kurikakar Alpikönnike Pasalea Libuvits Talinolk Näguripäevalill Killerkupp Salaviinapuu <hi rend="rasvane"> Uusi toite </hi> Totrapuder Kaerahälbed Kartulikooreklops Lollkapsas Intriigipirukas <hi rend="rasvane"> Uusi peakatteid </hi> Saiavormimüts Kollanokkmüts Solgitorukübar Lubjaviltkaabu Tobeteika Polaaröömüts <hi rend="rasvane"> ANDRES ÜLVISTE </hi> <hi rend="rasvane"> Debelaki libauudised </hi> Alates tänasest võetakse vastu toetustaotlusi Euroopa Liidu abiprogrammi LAKARD Eesti kontoris . </s> <s> LAKARD on toetusprogramm , mis mõeldud alkohoolikutele , kes ei suuda ise täies mahus oma alkoholivajadusi rahastada . </s> <s> Toetusavalduses tuleb ära märkida , kui palju inimene või inimeste grupp ( ühistu ) tahab aasta jooksul alkoholi tarbida . </s> <s> Samuti tuleb ära märkida , millist alkohoolset jooki soovitakse tarvitada . </s> <s> Kolmandiku summast peab toetuse taotleja ise maksma , ülejäänu annab LAKARD . </s> <s> Kuna üha rohkem ostetakse metsa variisikute kaudu , hakkavad omavalitsused müüma varimetsa . </s> <s> Kui tekib kahtlus , et ostja on variisik , võib omavalitsus müüa metsa asemel midagi muud : prügimägesid , soostunud või väheväärtuslikku võsastunud maad . </s> <s> Nii välditakse kvaliteetse metsa sattumist kokkuostjate kätte . </s> <s> Pärnumaa Suiru küla elanikud leidsid eile lõuna paiku haldusreformist rääkides ühise keele . </s> <s> Külaelanike sõnul leiti ühine keel täiesti juhuslikult . </s> <s> Keele pikkus on 67 , laius 34 ja paksus 16,7 cm . </s> <s> Kõik ühise keele leidnud kodanikud vastasid kui ühest suust , et ei soovi ühisest keelest loobuda . </s> <s> Valitsus võttis Eesti Raudtee erastamise küsimuses vastu lõpliku otsuse . </s> <s> Kuna BRS ei ole suutnud siiani tõestada erastamiseks kasutatava raha päritolu , erastatakse BRSile kahest rööpast ainult üks . </s> <s> Parempoolne rööbas hakkab kuuluma erastajale , vasakpoolne riigile . </s> <s> Nii säilib riigi kontroll raudtee üle . </s> <s> <hi rend="rasvane"> ROHKE DEBELAKK </hi> <hi rend="rasvane"> Päevaraamat INNA AEG </hi> <hi rend="rasvane"> 16. august </hi> Riigikogulased , eriti kultuurikomisjon , on puhta lolliks läinud . </s> <s> Neile on vaja 100 000kroonist koosolekulauda , et häid mõtteid genereerida . </s> <s> Huvitav , kui palju maksaks nende prill-laud ? </s> <s> Selle peal tulevad ju veel paremad ideed . </s> <s> <hi rend="rasvane"> 17. </hi> Käisin rattaga linnas maksuametis end registreerimas , hakkasin KIEks ehk keemilisest isikust ettevõtjaks . </s> <s> Mul ju keemiku paberid ! </s> <s> Vanamees ei käi ikka veel tööl . </s> <s> Vihastasin ta peale ning käratasin : “ Mine , kurat , seenele ! ” </s> <s> <hi rend="rasvane"> 18. </hi> Nägin jälle Kuuse-mutti , trehvasin teda Antsu poes . </s> <s> Ta ütles mulle : “ Õed plaanivad streiki ! </s> <s> Lõpp onupojapoliitikale ja vennastumisele ! </s> <s> Kas sa , Inna , tuled kampa ? </s> <s> Me ju ka nagu õed , head sõbrannad . ” </s> <s> Lubasin järele mõelda . </s> <s> <hi rend="rasvane"> 19. </hi> Vanamees pole seenelt tagasi tulnud . </s> <s> Nukrutsesin ja mõtlesin . </s> <s> Huvitav , kas ma olen tibi , vanamutt või lihtsalt eit ? </s> <s> Linna tahaks elama minna . </s> <s> Seal tuleb kraanist soe vesi ning kuivkäimlast pole haisugi . </s> <s> <hi rend="rasvane"> 20. </hi> Vanameest pole ikka veel . </s> <s> Helistasin politseisse . </s> <s> Rääkisin , mis juhtus . </s> <s> Korravalvur ütles : “ Me mõistame teie muret , proua Aeg . </s> <s> Aga kuna täna on riiklik püha ja meie kõigi pidupäev , siis ükski patrull välja ei sõida . </s> <s> Me ei tohi ju enam purjuspäi autosse istuda ... </s> <s> Me ei tohi joomasena isegi taksosse istuda , et lasta end koju sõidutada ... ” </s> <s> “ Et punnivinn teile kurku kinni jääks , ” vihastasin ja viskasin toru hargile . </s> <s> <hi rend="rasvane"> 21. </hi> Minu kandidaat Aasta Põllumeheks on maarahva suur lemmik Jaani Robert . </s> <s> Pärast tegin köögis mannavahtu ja laulsin omaette : “ Robert tööd ei tahtnud teha , ütles , mulgid teevad tööd , lehmad annavad mul raha , nendega ka ma päevad-ööd ... ” </s> <s> <hi rend="rasvane"> 22. </hi> Hommikul kella viie paiku komberdas vanamees koju , seenekorv puravikke täis . </s> <s> “ Ma tulin siis , ” ütles ta . </s> <s> “ Tead , ma mõtlesin karuga kakeldes järele : ükski presidendikandidaat ei sobi . </s> <s> Kuulutaks sellele ametikohale hoopis riigihanke konkursi välja ! ” </s> </p></div3>
          <div3 type="artikkel"><head> Kaitsealasid ähvardab kaitsetus </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Kuus loodusteaduste akadeemikut pole nõus biosfääri kaitseala reformiplaaniga </hi> </s> </p>
<p> <s> Akadeemikud on saatnud peaminister Mart Laarile ja keskkonnaminister Heiki Kranichile avaliku pöördumise , milles avaldavad rahulolematust keskkonnaministeeriumis kavandatava Lääne-Eesti saarestiku biosfääri kaitseala reformi suhtes . </s> </p>
<p> <s> 1. jaanuaril 1990 asutati rahvusvahelise suurprogrammi “ Inimene ja biosfäär ” ühe tulemina Saaremaad , Hiiumaad ja Vormsit hõlmav Lääne-Eesti saarestiku biosfääri kaitseala ( BKA ) . </s> <s> See võimaldab uurida suure bioloogilise mitmekesisusega looduskomplekside arengut elanikkonna loodushoidliku elulaadi tingimustes . </s> </p>
<p> <s> <hi rend="rasvane"> Biosfääri kaitseala lammutatakse </hi> </s> </p>
<p> <s> Loodi ka kolm nende piirkondade tegevust korraldavat keskust . </s> <s> Kaitseala loomise algatus tuli Eesti loodusteadlastelt , kes nägid selles head võimalust edendada koos looduse kaitsmisega loodusesõbralikku säästvat majandamist , haritust ja ellusuhtumist . </s> </p>
<p> <s> Programmiala loomine pälvis ulatuslikku rahvusvahelist tähelepanu . </s> <s> Paraku ei realiseerunud kõik küll loodetud ulatuses . </s> <s> Vajaka jäi kolme keskuse tegevuse integreeritusest , kuid tänu hästi koordineeritud andmebaaside loomisele ja infovahetusele on nende tegevus ikka rohkem ühildumas . </s> </p>
<p> <s> Sel suvel on keskkonnaministeerium ette valmistanud mitu muudatust , mis sisuliselt lammutavad BKA . </s> <s> Hiiumaa keskus koos Hiiumaa laidude kaitsealaga ja Kõpu maastikukaitsealaga muudetaks Hiiumaa kaitsealade administratsiooniks . </s> <s> Läänemaa keskuse baasil moodustataks mandril asuva Silma looduskaitseala administratsioon . </s> </p>
<p> <s> Saaremaa keskus likvideeritaks , andes selle projektid ja funktsioonid üle Saaremaa keskkonnateenistusele . </s> <s> Vabariigi valitsuse määruse ministeeriumi koostatud projektis nähakse ette , et Lääne-Eesti saarestiku BKA põhimäärus muudetakse kehtetuks . </s> </p>
<p> <s> Minister Heiki Kranich väitis ministeeriumi 15. augusti pressiteates , et BKA säilib , muutub vaid selle haldamise viis . </s> <s> Mis säilimisest saab juttu olla , kui rahvusvaheliselt ( UNESCOs ) ühe tervikuna sertifitseeritud kaitseala osad ( senised osakonnad ) saavad igaüks isemoodi valitsemise alla , uue ühendava põhimääruse tegemist aga ette ei nähta . </s> <s> Ausam oleks sellist laialijagamist nimetada likvideerimiseks . </s> </p>
<p> <s> Ministeeriumis ette valmistatud dokumentides pole sõnagagi mainitud , kuidas kavatsetakse tulevikus täita ühtse biosfääri kaitseala loomisel püstitatud põhiülesandeid , mis on kaugelt laiemad üksikalade kasutust piiravast kaitsest . </s> </p>
<p> <s> <hi rend="rasvane"> Teadlaste arvamust ministeeriumis ei küsita </hi> </s> </p>
<p> <s> Pigem vähedemokraatlikule haldusriigile iseloomulikul kombel kui mõistlikul viisil on ka selle “ reformi ” ettevalmistamisel hoidutud teadlaste arvamust küsimast . </s> <s> Ametnike ette valmistatud dokumentides on esikohal üksikalade valitsemise ja haldamise küsimused , saarestiku majanduse säästvast arenguteest ja teistest sisulistest küsimustest pole juttugi . </s> </p>
<p> <s> Mitme läänepoolse maa helde rahaline ja metoodiline abi on toetanud Eesti poolset tahet keskkonnakaitsekorralduses jõuda ELi maades normaalseks peetavale tasemele . </s> <s> Viimastel aastatel on asutatud kümneid uusi , paraku mehitamata loodus- ja maastikukaitsealasid , välja on töötatud esmakordselt kõiki Eesti metsatüüpe hõlmava metsakaitsealade võrgustiku projekt . </s> <s> Leitud on mitu tuhat väikesepindalalist vääriselupaika , mille kaitse korraldus toimub mõistval kokkuleppel maaomanikuga . </s> </p>
<p> <s> Samas pole jõutud selgusele , kuidas tagada uute alade reaalne kaitse , paljude kohta neist pole veel ei kaitse-eeskirju ega -kavu . </s> <s> Meil on kaitsealasid , mille olemasolust kohalikud elanikudki veel ei tea , kaitsealadel looduserikkujate korrale kutsumise süsteem(itus) lonkab mõlemat jalga . </s> </p>
<p> <s> <hi rend="rasvane"> Teadlaste ettepanek : luua koostöös uus reformikava </hi> </s> </p>
<p> <s> Meie ettepanek on , et keskkonnaministeerium pööraks praegu koostöös teadlastega peatähelepanu kogu Eestit hõlmava kõigi kaitsealade integreeritud süsteemi väljatöötamisele ; alles sellest tulenevaks üksikküsimuseks olgu alade valitsemise adminstratiivne korraldus . </s> </p>
<p> <s> Reformikava tuleks arvamuse saamiseks saata Eesti Teaduste Akadeemiale ja haridusministeeriumile . </s> <s> Alustamine olemasoleva lammutamisest viib vigadeni ja ( käsitletud üksikjuhtumi puhul ) ka ministeeriumi usaldatavuse langemiseni nii siin kui ka rahvusvaheliselt . </s> </p>
<p> <s> JÜRI MARTIN ERAST PARMASTO ANTO RAUKAS LOIT REINTAM JUHAN ROSS HANS TRASS </s> </p></div3>
          <div3 type="artikkel"><head> Agraarriik on möödanik </head>
<p> <s> <hi rend="kaldkiri"> 22.08.2001 </hi> </s> </p>
<p> <s> Eestlased on oma ajaloost tingitult unustav rahvas . </s> <s> Seetõttu pole siin ajaloolistel tagasivaadetel kuigi suurt emotsionaalset jõudu . </s> <s> Ei venestusaegade raskus ega vabadusvõitluse vaprus eruta enam kedagi . </s> <s> Teisiti on lugu näiteks juutidega , kes pole aastatuhandete tahagi unustanud pääsemist Egiptuse vangipõlvest ega andesta poole sajandi eest toimunud jubedat holokausti . </s> </p>
<p> <s> <hi rend="rasvane"> Turu otsimine on ka valitsuse mure </hi> </s> </p>
<p> <s> Kümme aastat uut iseseisvust nautinud eestlane on nõukogudeaegsed nuhtlused unustanud ning kipub veneaegset elu pigem ilustama , kui tänastele vabadustele süngeks taustaks võtma . </s> </p>
<p> <s> Okupatsiooniaja olusid-tegusid ei taheta uurida ega võrdlevalt käsitleda . </s> <s> Põhjus peitub selles , et pea kõigis ühiskondlikes struktuurides tegutseb väga palju inimesi , kes domineerisid lakeide ja klakööridena ka okupatsiooniühiskonnas . </s> </p>
<p> <s> Kui vanem ja keskealine seltskond arusaadavalt Vene ajast midagi ebameeldivat mäletada ei taha , siis kümne aastaga on täiskasvanuks saanud põlvkond , kel endal teadlikku ajaloolist kogemust okupatsiooniajast polegi . </s> <s> Seda pole neile edastanud ka vanemad . </s> </p>
<p> <s> Seega pole tänase Eesti kvaliteetide hindamisel rahvale oluline mitte ajamõõde , vaid horisontaalne ehk geograafiline mõõde . </s> <s> Eesti Vabariiki ei võrrelda ENSV , vaid Soome , Ameerika Ühendriikide , Leedu , Moldaavia ja Venemaaga . </s> </p>
<p> <s> Ometi on ka geograafiline võrdlemine parem kui ei midagi . </s> <s> Võrreldes ju tuvastame , mida oleme saavutanud . </s> <s> Veel õigem oleks öelda , et võrdlemisvajadus ise näitab meie püüdu millegi poole , pooleliolekutunnet , projekti olemasolu . </s> </p>
<p> <s> Tõsi jah , valitsusi on kümne aasta jooksul olnud mitu , aga üheltki pole kuulnud suurt strateegilist riigikava . </s> <s> Seda on asendanud ELi ja NATO liikmestaatuse taotlused . </s> <s> Aga need meile hädavajalikud vihmavarjud ei asenda omaenese riigi ülesehitust . </s> </p>
<p> <s> Mida ma selle strateegia all mõtlen ? </s> <s> Kas leidub valitsust , kes julgeb rahvale öelda , et tuleviku Eesti Vabariik ei saa enam kunagi olema valdavalt agraarriik , nagu ta esimese Eesti Vabariigi ajal õnnelikult ja okupatsiooniajal kunstlikult oli ? </s> </p>
<p> <s> Kui Eestile nähakse tulevikus ette peale kõrgtehnoloogilise urbaniseerunud majanduse ka mingisugunegi põllumajandusmaa roll , peaksid kõik valitsused üksteise järel tegelema põllumajandustootjatele turgude leidmisega . </s> </p>
<p> <s> Kui kas või ELis ringi vaadata , siis sealsed peamised valitsustevahelised dispuudid puudutavadki just põllumajandust ja selle tooteid . </s> <s> Kordan - sellega tegelevad seal valitsused , poliitikud ja diplomaadid , mitte ainult talunikud ise . </s> <s> On riike , kus selle probleemi lahendamine on riiklik strateegia . </s> </p>
<p> <s> Kui aga on valitud kõrgtehnoloogilise tööstusmaa tee , tuleks vastav tööstus hajutada üle kogu maa laiali , et areng ja linnastumine puudutaks kogu Eestit . </s> <s> Seda kõike saaks teha maksusoodustuste , koolituse ja rahvusliku innuga , hariduse laotamisega Tallinnast Vastseliinani . </s> <s> See , et mingis maakandis on koolid kehvemad kui Tallinnas , on meie ühine riiklik häbi , mitte aine parastamiseks . </s> </p>
<p> <s> <hi rend="rasvane"> Raskesti juhitav Eesti </hi> </s> </p>
<p> <s> Teine suur strateegiline probleemidepundar on seotud Eesti Vabariigi rahvusliku ja kultuurilise kooslusega . </s> <s> Vabanenud rahvalt võinuks oodata kauaigatsetud rahvuskultuuri lõbusat õitsengut . </s> <s> Ja venelaste rohkust arvesse võttes võinuks siin välja kujuneda tore kultuuriline vene diasporaa . </s> <s> Aga võta näpust ! </s> </p>
<p> <s> Eesti oma kultuur on pihustunud väikeimportijate ehk maaletoojate ebaoriginaalseks võrguks , duplikaadiks , matkijateks ja plagiaatoriteks . </s> <s> Kõike , mida Eestis kirjutatakse , lavastatakse , mängitakse või maalitakse , tehakse nii , nagu seda on kuskil kunagi tehtud . </s> <s> Algul see ju väheinformeeritud kohalikku publikut erutaski , aga nüüd on enamik näinud , kuulnud , lugenud ja vaadanud ka originaale . </s> </p>
<p> <s> Eesti venelaskonnas on tegijaid , keda hinnatakse Venemaal ja mujalgi , aga tegelikkuses pole sel rahvusrühmal paraku kohalikku kultuurilist ülemkihti , kel oleks mõju oma rahvuskaaslastele ja ka eesti intelligentsile , kes polegi nii ignorantlik , kui kohalik vene press väidab . </s> <s> Et kohtuda huvitavate venelastega , tuleb nad ikkagi kohale kutsuda Peterburist või Moskvast . </s> </p>
<p> <s> Kümme aastat pärast taasiseseisvumist on Eesti üks väga raskelt juhitav riik . </s> <s> ANDRES LANGEMETS </s> </p></div3>
          <div3 type="artikkel"><head> Hariduse Kört-Pärtli särk </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Peagi lähevad lapsed kooli . </hi> </s> <hi rend="rasvane"> <s> Kes , kuhu ja millisesse ? </s> <s> Paraku on hariduse reformimisega osatud asi kümne aasta jooksul üpris segaseks ajada . </s> </hi> </p>
<p> <s> Üks mis kindel - koole nii maal kui linnas muudkui suletakse . </s> <s> Teiseks on maalapsed sunnitud minema linna tarkust taga nõudma . </s> <s> Kolmandaks läheb tänavu kooli üle tuhande lapse vähem kui mullu . </s> </p>
<p> <s> Kevadel Võrus toimunud kohalike haridus- ja omavalitsusjuhtide ning haridusfoorumi toimkonna kohtumisel tõdeti , et maakoolid ei suuda enam linnakoolidega võistelda . </s> <s> Sealsed lapsevanemad eelistavad Võru linna suuremaid koole . </s> <s> Tihti viiakse lapsed ka Tartusse või kaugemalegi õppima . </s> <s> Maad on võtnud arusaam , et linnas saavat justkui parema hariduse , linnas olevat ka sporditegemise võimalused paremad , huvialaringid jne. </s> <s> Samas on iga kolmas Tallinna kool üle koormatud . </s> </p>
<p> <s> Teenekas pedagoogikateadlane Inge Unt kirjutab Õpetajate Lehes , et juba 1994. aastal prognoositi : andekate laste , eriti maalaste arenguvõimalused ahenevad . </s> <s> Nii läkski . </s> </p>
<p> <s> Maakoole suletakse väidetavalt rahanappuse tõttu . </s> <s> Näiteks Rõuge vallas liideti kolm kooli , Haanja vallas kaks , ent majanduslikku kokkuhoidu pole . </s> <s> Ühes Lõuna-Eesti vallas ehitatakse keskkoolile uut maja , ehkki seal sünnib aastas kaks-kolm last . </s> <s> Siin on haridusasjatundjate arvates koht , kus riik peaks sekkuma . </s> </p>
<p> <s> Omavalitsus võib teha oma kooli(de)ga mis tahes . </s> <s> Vald võib koole ehitada , vald võib koole kinni panna , vald võib üleöö klasse vähendada . </s> <s> Igaüks teeb mis tahab . </s> <s> Ka Maaleht arvab , et vähemalt põhikooli üle peaks riiklik kontroll suurem olema . </s> <s> Ning laps peab oma alg- ja põhikooli võimalikult kodu lähedal käidud saama . </s> </p>
<p> <s> Tänases Maalehes tulevad haridusteoreetikud välja uudsena tunduva mõttega - ühendada haridus- ja haldusreform . </s> <s> Et üks tee ja kaks asja . </s> <s> Mõte on terve mõistuse seisukohalt õige . </s> <s> Kuid Maaleht on avaldanud kõigi maakondade haldusreformi kavad . </s> <s> Kõige põhjal , mis Maaleht selle töö käigus nägi , kuulis ja ära trükkis , võib kindlalt väita : kui haldusreformiga koos haridusreformi tegema hakatakse , läheb asi hoopis rappa . </s> <s> Ei tule head nahka kummastki . </s> <s> Lühidalt öeldes on seis valdades selleks liiga segane . </s> <s> Kohalikud juhidki ei tea , mis juhtub , kuidas uued piirid kulgevad jne. </s> </p>
<p> <s> Sedasi tulebki enne kooli algust tõdeda - meie haridussüsteem on parasjagu nii segane , et Kört-Pärtli särk pühapäeva hommikul tundub tema kõrval veel üsna sile . </s> </p></div3>
          <div3 type="artikkel"><head> Arnold Rüütel annab aru </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Rüütli suhtumist ajalukku iseloomustab lähtumine tavalise inimese maailmast , muredest ja rõõmudest ning rahva ühishuvist </hi> </s> </p>
<p> <s> Ühes asjas ollakse kindlasti ühel meelel : tänase Eesti põlvkonnad on elanud ajaloolisel ajal. </s> <s> Ja mitte ainult elanud , vaid ka oma tegevuse või osalusega aidanud neid aegu ajalooliseks kujundada . </s> </p>
<p> <s> Pole kahtlust , et 1980ndate lõpp ja 1990ndate algus olid eesti rahva saatuse seisukohast murrangulised . </s> <s> Aga need aastad tähistasid murrangut ka Nõukogude Liiduks nimetatud impeeriumile . </s> <s> Enamgi veel , neil aastail muutus oluliselt Euroopa ja kogu maailm . </s> </p>
<p> <s> <hi rend="rasvane"> Ajaloo võrgusilmad </hi> </s> </p>
<p> <s> <hi rend="rasvane"> Chris Cooki </hi> ja <hi rend="rasvane"> John Stevensoni </hi> Euroopa ajaloo käsiraamat nimetab aastaid 1985-1990 revolutsiooniks idabloki maades . </s> <s> Niisiis on Eestil , eesti rahval ja igal üksikul sel ajal Eestis elanud inimesel oma osa maailma ajaloo kujunemises . </s> </p>
<p> <s> Ajaloolisus ( teisisõnu ajaloo erilisus ) ja ajalugu ise lähevad aga siinkohal lahku - nagu lahknevad ka kogemus ja selle hinnang . </s> <s> Ajalugu jääb jutustatud ajaks , kus segunevad faktid , mälestused , eelarvamused ja müüdid . </s> <s> Ka subjektiivselt kõige ausam üleskirjutus toimunust ei saa pretendeerida objektiivsele tõele . </s> </p>
<p> <s> Oma põhialuses on ajalugu dialoog minevikuga , millel omakorda mitmed strateegiad ( sellest ilmus eelmisel aastal uurimus <hi rend="rasvane"> Mart Kivimäelt </hi> “ Ajaloomõtlemise kolm strateegiat ja nende dialoogisuhted minevikuga ” ) . </s> </p>
<p> <s> Ta on aga võrreldav ka võrguga , mille silma suuruse - ja seega “ võrku jäävate ” sündmuste tähenduslikkuse - määrab kirjeldaja suhe kirjeldatavasse ja läbielatusse . </s> </p>
<p> <s> <hi rend="rasvane"> Arnold Rüütli </hi> tänavu ilmunud raamat “ Tuleviku taassünd ” on 1960. aastate algusest Eesti eri tasanditel juhina tegutsenud ja ühel või teisel viisil rahva käekäiku mõjutanud inimese aruanne oma tegemistest läbi nelja aastakümne . </s> <s> Omamoodi on see poliitikuelu kokkuvõte . </s> </p>
<p> <s> Saatesõnas Rüütel ütlebki , et “ ... riigimees peab aeg-ajalt tagasi vaadates aru andma , kas ta on hooles olnud oma rahva pärast , kas just see hool on juhtinud ta ettevõtmisi ning sundinud langetama tähtsaid otsuseid või ka mõne saatusliku sammu astumata jätma . ” </s> </p>
<p> <s> Siit selgub ühtaegu , milles näeb Rüütel liidri rolli . </s> <s> Liider on pigem rahva usaldusisik kui võimumees . </s> <s> Rüütli põhimõte on olnud , et heaga saavutab rohkem kui kurjaga . </s> <s> Ta on tunnistanud , et kõvakäelisus pole tõepoolest tema stiil . </s> <s> Küllap seesama isiku- ning juhiomadus on taganud Rüütli laialdase populaarsuse . </s> </p>
<p> <s> <hi rend="rasvane"> Rüütli rüütellikkus </hi> </s> </p>
<p> <s> Nagu raamatu toimetaja Ester Šank oma kaaskirjas “ Lihtinimlik rektor ” rõhutab , iseloomustab Rüütlit lähtumine tavalise inimese maailmast , muredest ja rõõmudest ning rahva ühishuvist . </s> <s> <hi rend="kaldkiri"> Nomen est omen </hi> : Arnold Rüütlis on tõepoolest rüütellikku suuremeelsust , au- ja taktitunnet . </s> </p>
<p> <s> Rüütli väline pehme joon ja kompromissivalmidus varjab sisemuses põhimõttekindlat rahvuslast . </s> <s> Raamat veenab meid sõjajärgse Eesti paradoksaalsuses : eestluse aade ei elanud edasi mitte ainult metsavendade , pagulaste või teisitimõtlejate peas ja tegudes , vaid ka nii mitmegi üldiselt halvustavalt või ilkuvalt “ kommunistlikuks nomenklatuuriks ” nimetatavate inimeste ridades . </s> </p>
<p> <s> Rüütli “ Tuleviku taassünd ” on juba kanoniseeritava Eesti lähiajaloo enesevaatluslik kommentaar . </s> <s> See algab ja lõpeb Eesti taasiseseisvumishetke kirjeldusega , mille vahele mahutatakse selleni viinud tee vaatlus . </s> </p>
<p> <s> Rüütel kaasab vaatlusse mitmeid asjatundjaid , kes olid ühel või teisel viisil seotud tema tegevusega EKP Keskkomitees , ENSV aegses ministrite nõukogus või ta Ülemnõukogu presiidiumi esimeheks oleku ajal. </s> </p>
<p> <s> Tema jutustust täiendavad <hi rend="rasvane"> Jaan Eilarti </hi> , <hi rend="rasvane"> Sulev Lääne </hi> , <hi rend="rasvane"> Sulev Mäeltsemehe </hi> , <hi rend="rasvane"> Vaino Väljase </hi> ja <hi rend="rasvane"> Eerik-Juhan Truuvälja </hi> kommentaarid lausa kohustavad tegema korrektiive Eesti taasiseseisvumisprotsessiga seotud käibekujutelmadesse . </s> </p>
<p> <s> Näiteks on seni täiesti mööda vaadatud juba 1950. aastate keskel koonduma hakanud eesti looduskaitsjate liikumise eestimeelsuse tähenduslikkusest . </s> <s> Vormiliselt tuli Eesti Looduskaitse Selts esimest korda kokku 1965 ja selle asutajate hulgas oli Arnold Rüütli kõrval Jaan Eilart . </s> </p>
<p> <s> Seltsi tegevusega olid tihedalt seotud kauaaegne ENSV Ministrite Nõukogu aseesimees <hi rend="rasvane"> Edgar Tõnurist </hi> ja haridusminister <hi rend="rasvane"> Ferdinand Eisen </hi> . </s> <s> Sisuliselt oli ELS ainus nõukogudeaegne rahvaliikumine : seltsi osakonnad katsid kogu Eesti , 48 looduskaitse rahvaülikoolis ei käsitletud mitte ainult loodus- , vaid ka kultuuripärandi hoidu . </s> </p>
<p> <s> <hi rend="rasvane"> Tõstab unustatud teenitud valgusesse </hi> </s> </p>
<p> <s> Rüütli raamat tõstab mitmed omaaegsed , nüüd paraku unustatud või mahavaikitud kaaslased teenitud valgusse . </s> <s> Selline hoiak on talle üdini iseloomulik : ta ei upita oma mina ; kui ta ütleb “ mina otsustasin , kutsusin , rääkisin , kirjutasin ” , siis on selle taga ühtlasi ka teiste ( paljude , kogu rahva ) soov . </s> </p>
<p> <s> Rüütli , Väljase ja Truuvälja kommentaarid heidavad uut valgust ka 1988. aasta 16. novembri suveräänsusdeklaratsioonile , 1990. aasta 8. mai Ülemnõukogu otsusele ja 1991. aasta 3. märtsi rahvahääletusele - kõik need on tõlgendatavad Eesti iseseisvumisotsustena . </s> </p>
<p> <s> Kuigi Rüütel keskendub Ülemnõukogu rollile Eesti iseseisvuse taastamisel , ei tähenda see teiste kodanikualgatuste ning neid ühendavate organisatsioonide alahindamist . </s> <s> Oma hinnangutes asub Rüütel keskel . </s> </p>
<p> <s> Ridade vahelt paistab siiski mõningane meelehärm , mida ta pidi kogema iseseisvumisliikumise lõhestumise pärast . </s> <s> Kujuka näite sellest pakub valmistumine Eesti taasiseseisvumise otsuse vastuvõtmiseks 20. augusti õhtul - ka saatuslikul hetkel jätkati rivaalitsemist . </s> </p>
<p> <s> Pikkade arutlustega harjunud ja neid isegi algatanud Rüütlil sai ühel hetkel mõõt täis . </s> <s> “ Ent lõpuks tuli vaidlustele lõpp teha . </s> <s> Teatasin , et lähen saali ja panen küsimuse iseseisvusest hääletamisele . </s> <s> Siis taipas mõnigi , et nii olulise otsuse tegemisest ei saa kõrvale jääda . ” </s> </p>
<p> <s> Arnold Rüütli “ Tuleviku taassündi ” on õpetlik võrrelda tema presidendivalimiste aegse rivaali ja kaaspõlvlase <hi rend="rasvane"> Lennart Meri </hi> aastataguse “ Eestile elatud eluga ” . </s> <s> Mõlemad raamatud eksponeerivad autoreid nõukogude süsteemi seestpoolt õõnestajatena . </s> </p>
<p> <s> Meri raamatus tõuseb esile tema jõuline , üleolev , protsesse ettenägev , ekstsentriline ja mitte just alati omakasupüüdmatu ego . </s> <s> Rüütli jutustust läbib tasakaalupüüd , hoolitsev tõsidus , konservatiivne säästlikkus ja kaalutletus . </s> </p>
<p> <s> <hi rend="rasvane"> Meri mängib , Rüütel ajab vagu </hi> </s> </p>
<p> <s> Meri mängib , ründab ja riskeerib , Rüütel ajab ühte vagu , kaitseb seda , kuid mõtleb ka tagasi- ja kõrvalteedele . </s> <s> Kirjanduseks saanud eestlaste arhetüüpidele mõeldes , millest nüüdseks ka <hi rend="rasvane"> Mati Unt </hi> juttu on teinud , ühinevad Meris Toots ja Imelik , Rüütlis aga Arno ja Tõnisson . </s> </p>
<p> <s> Meri ja Rüütli suhtumistes Eesti lähiminevikku , seda mõjutanud inimestesse ja kodanikuühendustesse on nii ühtset kui erinevat . </s> <s> Meri jaoks fundeeris Eesti taasiseseisvumise fosforiidisõjas alanud rahva konsolideerumine , muinsuskaitseliikumine , ERSP , MRP AEG , Loomeliitude kultuurinõukogu ja Kodanike Komiteed . </s> </p>
<p> <s> Rüütli jaoks olid juba mainitute kõrval niisama mõjukad ka Rahvarinne , EKP eestimeelne tiib , kõigi tasandite rahvasaadikute täiskogu ja Ülemnõukogu . </s> </p>
<p> <s> Kui Rüütel on koos oma ekspertidega seisukohal , et Ülemnõukogule kuulub prioriteet Eesti taasiseseisvaks kuulutamisel , siis Meri arvab , et seda tegid kaks parlamenti - Ülemnõukogu ja Eesti Kongress oma ühisistungil . </s> <s> Meri arvates polnud Ülemnõukogu ilmselt huvitatud “ kolmanda vabariigi väljakuulutamisest ” . </s> </p>
<p> <s> <hi rend="rasvane"> Igal oma vaatenurk </hi> </s> </p>
<p> <s> Teineteisele vastukäivalt mäletatakse ka enese käitumist Eestile kriitilistel hetkedel . </s> <s> Meri mälestuses eelneb 1991. aasta 20. jaanuari erimiilitsa rünnak Riias Jeltsini äkkvisiidile Tallinnas . </s> <s> Jeltsini Tallinna kutsumise loeb Meri enda ideeks , mille realiseeris Savisaar . </s> </p>
<p> <s> Tegelikult lendas Jeltsin Tallinna 13. jaanuari pärastlõunal ja , nagu väidab Rüütel , sündis see tema ettepanekul , sest Jeltsin oli Rüütlile omamoodi tänuvõlglane ajast , mil Rüütel toetas teda ta poliitilise põlualuse päevil . </s> <s> Erinevalt Merist näeb Rüütel nii Jeltsini kui ka Gorbatšovi rolli Eesti taasiseseisvumisprotsessis ambivalentsemalt . </s> </p>
<p> <s> Tasub võrrelda ka Meri ja Rüütli kirjeldusi “ Balti ketist ” . </s> <s> Rüütel näeb selles üht laulva revolutsiooni tippsündmust , Meri arvates rippus MRP 50. aastapäeva vaatemängulise tähistamise mõte 1980. aastate lõpus õhus ja leidis kehastuse <hi rend="rasvane"> Marju Lauristini </hi> geniaalses ideesähvatuses korraldada inimkett Tallinnast Vilniusse . </s> <s> Lauristin ise ütleb , et “ Balti keti ” idee pärines <hi rend="rasvane"> Edgar Savisaarelt </hi> ( “ Teine Eesti ” . </s> <s> Tallinn , SE &amp; JS , 1996 , lk 598 ) . </s> </p>
<p> <s> Lahknevusi ilmneb Rüütli ja Meri raamatutes mujalgi . </s> <s> See kõik kõneleb ühest - ajalugu on eeskätt meis endis . </s> <s> Igal asjaosalisel on oma vaatenurk . </s> <s> Mida rohkem asjaosalisi mäletamas , seda mitmekülgsemalt ja värvikamalt ajalugu talletub . </s> </p>
<p> <s> Arnold Rüütli “ Tuleviku taassünni ” tähtsus ei seisne üksnes vabaduse taas kätte võitnud riigi liidri autoportreteerimises , vaid ka vabadusvõitluse dokumenteerimises . </s> <s> Rein Veidemann </s> </p></div3>
          <div3 type="artikkel"><head> Hirm ajab maalapsed linnakooli </head>
<p> <s> <hi rend="kaldkiri"> 22.08.2001 <bibl> <author> Merike Pitk </author> <author> Vahur Afanasjev Heiki Raudla </author> </bibl> </hi> </s> </p>
<p> <s> <hi rend="rasvane"> Omavalitsused võivad oma suva järgi koole sulgeda </hi> </s> </p>
<p> <s> Tänavu suletakse Eestis kuus põhikooli ning 17 algkooli . </s> <s> Valdav osa nendest asub koolivõrgu büroo andmetel maal . </s> <s> Nii suletavate kui veel hingitsevate maakoolide õpilasi tõmbavad enam linnakoolid . </s> <s> Enamgi veel . </s> <s> Tihti panevad maainimesed oma lapse juba esimesest klassist linnakooli . </s> </p>
<p> <s> Aastatel 1991-2001 on kinni pandud 127 kooli , neist 68 kolme viimase aasta jooksul . </s> </p>
<p> <s> <hi rend="rasvane"> Laps valib emale töökoha </hi> </s> </p>
<p> <s> Ehkki Saaremaa ühisgümnaasiumi viiendas klassis õppiva <hi rend="rasvane"> Meelis Kiige </hi> kodukülas Pärsamal on kuueklassiline kool , pole poiss seal päevagi õppinud . </s> <s> Tänavu sügisel läheb Saaremaa ühisgümnaasiumi esimesse klassi ka Meelise vend <hi rend="rasvane"> Kalle </hi> . </s> <s> Poiste ema <hi rend="rasvane"> Erge Kiik </hi> põhjendab laste linnakooli panemist sooviga anda oma poegadele hea haridus . </s> </p>
<p> <s> “ Laste tulevik on ikka kõige tähtsam , ” ütleb ta . </s> </p>
<p> <s> Selleks et poisid saaksid kodust 30 kilomeetri kaugusel Kuressaares koolis käia , läksid ka Erge ja <hi rend="rasvane"> Toomas Kiik </hi> linna tööle . </s> <s> Kogu pere sõidab hommikul koos linna ja õhtul tagasi koju . </s> <s> Kuna poiste tunnid lõpevad varem kui vanemate tööpäev , läheb Meelis pärast tunde ema töö juurde koolitükke tegema . </s> </p>
<p> <s> Huvialaringe nimetavad Erge ja Toomas Kiik parema hariduse kõrval linnakooli teiseks eeliseks . </s> <s> “ Pärsama koolis puuduvad laste huvialaringid ja sportimisvõimalused sootuks , ” kinnitavad lapsevanemad nagu ühest suust . </s> <s> “ Sellise lastesse suhtumisega surevad maakoolid hoopis välja . ” </s> </p>
<p> <s> Pikaajalise kogemusega haridusasjatundja <hi rend="rasvane"> Ants Eglon </hi> toob välja kaks põhjust , miks lapsevanemad oma võsukesi linna õppima saadavad . </s> <s> “ Ühelt poolt on lapsevanem huvitatud koolist , kus laps saab pikemat aega õppida ja et lapsel oleks haridustee vältel võimalikult vähe koolivahetusi , ” selgitab Eglon . </s> <s> “ Teisalt on lapsevanemad muutunud nõudlikumaks hariduse kvaliteedi suhtes . ” </s> </p>
<p> <s> Hirm kohaliku väikekooli sulgemise ees külvab lapsevanematesse ebakindlust . </s> <s> Seetõttu tahavad nad üha enam lapsi linnakoolidesse panna . </s> <s> “ Lapsevanem kardab , et väike kool pannakse paari aasta pärast niikuinii kinni ning paneb lapse kohe mujale , ” kõneleb Eglon . </s> <s> “ Paari aasta eest muudeti näiteks Pärnumaal Pootsi põhikool algkooliks , tänavu pannakse see õpilaste vähesuse pärast kinni . ” </s> </p>
<p> <s> “ Linna lähevad väga andekad või väga rikkad . </s> <s> Need , kelle vanematel pole paksu rahakotti , jäävad maale , ” arvab <hi rend="rasvane"> Karl Elken </hi> , Alatskivi keskkooli direktor aastatel 1958-1997. </s> <s> Eglon lisab , et kahtlemata on suuremates koolides enamasti paremad õpitingimused ja omandatava hariduse tase kõrgem . </s> </p>
<p> <s> “ Maakoolidega on veel see häda , et klasside täituvuse ja pearaha nimel võetakse vastu selliseidki lapsi , kellel pea tegelikult hästi ei võta , ” nendib Elken . </s> <s> “ See kisub alla klassi üldise õpihimu . ” </s> <s> Elkeni sõnul pole see probleem linnakoolides nii terav , kuna konkurents õpilaskohtadele on suurem . </s> </p>
<p> <s> “ Tekkinud on tõmbekeskused Tallinn , Tartu , Pärnu ja Kuressaare . </s> <s> Nendes linnades leidub eliitkoole , kuhu tahetakse oma last võimalikult vara panna , ” räägib Eglon , koolivõrgu büroo juhataja asetäitja üldhariduskoolide alal . </s> </p>
<p> <s> Põhikooli ja gümnaasiumi seaduse järgi on lapse jaoks kooli valik vanematele vaba . </s> <s> Olukorras , kus laste arv väheneb , leidub vabu kohti pea igas koolis . </s> <s> “ Lapsel on piltlikult öeldes rahakott turjal , ta viib kooli pearaha , ” selgitab Eglon . </s> <s> “ Mida rohkem koolis lapsi , seda kõrgemad õpetajate palgad ja paremad õpitingimused . ” </s> </p>
<p> <s> Tänavu kevadel tuli Harjumaa Rae valla hariduse arengukava töörühmalt ettepanek reorganiseerida valla kõik põhikoolid kuueklassilisteks algkoolideks ning koondada nende koolide 7.-9. klassi õpilased valla keskuses asuvasse Jüri gümnaasiumi . </s> </p>
<p> <s> Tallinnast 12 kilomeetri kaugusel asuva Lagedi põhikooli hoolekogu korraldatud küsitluse põhjal eelistab suurem osa sealseid lapsevanemaid Jüri koolile pealinna koole . </s> <s> Jüri gümnaasiumi läheksid Lagedilt pärast kuuendat klassi 15 pere lapsed ehk 18% õpilastest . </s> <s> Naabervallale kuuluvasse Loo keskkooli siirduksid vaid nelja pere lapsed . </s> <s> Tallinna koolide poolt on 66 peret . </s> </p>
<p> <s> <hi rend="rasvane"> Linnatuled peibutavad </hi> </s> </p>
<p> <s> “ Kuueklassiliseks tegemise jutt hoogustab linnakooli minemist , ” kinnitab Lagedi põhikooli direktor <hi rend="rasvane"> Jüri Järvik </hi> . </s> <s> “ Tänavu on mitu õpilast ära läinud . ” </s> </p>
<p> <s> Eglon nendib : “ Linnalähedased maakoolid , eriti väikesed , jäävad ripakile ja tühjaks . </s> <s> Tänu laste arvu tohutule vähenemisele tekib järjest koole , mida pole võimalik edasi pidada . ” </s> </p>
<p> <s> “ Põhiharidus peaks maalastele siiski olema kättesaadav kodu lähedal , ” arvab põline koolidirektor Elken . </s> <s> “ Põhikoolilapsi linna kupatada pole mõttekas . ” </s> <s> Näiteks Lagedi piirkonna lapsevanemate seas tehtud küsitlusest selgub , et lapsevanemad peavad kodu lähedal õppimist lapse arengule tugevaks toeks . </s> </p>
<p> <s> Keila gümnaasiumi direktori kohusetäitja <hi rend="rasvane"> Liivi Print </hi> on täheldanud , et sõit linnakooli mõjub õpilastele väsitavalt . </s> <s> “ Nii mõnedki pealinna eliitkoolidesse suundunud lapsed tahavad poole aasta pealt Keila kooli tagasi tulla , ” teab ta rääkida . </s> </p>
<p> <s> Leisi vallast Kuressaares koolis käiva Meelis Kiige koolipäevad on 12 tundi pikad . </s> <s> Et kella kaheksaks kooli jõuda , peab ta hommikul seitsme ajal kodust välja minema . </s> <s> Tagasi koju jõuab ta kell seitse õhtul , sageli veel hiljem . </s> </p>
<p> <s> <hi rend="rasvane"> Äkki teha haldus- ja haridusreform koos ? </hi> </s> </p>
<p> <s> “ Pärast taasiseseisvumist ja valdade tekkimist tahtis iga vallavanem oma kooli avada , ” meenutab Eglon . </s> <s> “ Nii tekkis hulganisti väikesi koole , millest paljud praeguseks juba suletud . ” </s> </p>
<p> <s> Seadus annab kooli moodustamise , ülalpidamise ja sulgemise õiguse omavalitsustele . </s> <s> Omavalitsus peab kooli sulgemise otsusest haridusministeeriumile teatama 1. märtsiks . </s> <s> “ Senine praktika näitab , et omavalitsused teevad otsuse teatavaks alles veebruari lõpus , ” tõdeb Eglon . </s> <s> “ Seadust sellega ei rikuta , aga igasugune läbirääkimine ministeeriumi ja lapsevanematega jääb ära . ” </s> </p>
<p> <s> Kuna haridusministeeriumil ja koolivõrgu bürool puudub võim omavalitsustele kuuluvate maakoolide üle , jääb neil üle vaid kooli sulgemine fikseerida . </s> </p>
<p> <s> “ Omavalitsused langetavad otsuseid üksteisega arvestamata , ” arvab Elken . </s> <s> “ Haridus on riigi kui terviku mure ning koolisüsteemile oleks vaja ühtset juhtivat hooba . ” </s> </p>
<p> <s> “ Haridusminister on vihjanud , et seoses haldusreformiga arvestatakse kohalike omavalitsuste piiride määratlemisel ka koolide teeninduspiirkondi , ” räägib Eglon . </s> <s> Seda , et haldus- ja haridusreform võiksid paralleelselt kulgeda , pooldab ka Elken . </s> </p>
<p> <s> Saare maavalitsuse haridusosakonna juhataja <hi rend="rasvane"> Raivo Peeters </hi> pole päris nõus , et väiksemad kohad koolilastest tühjaks voolavad , ehkki viimastel aastatel võib üha enam täheldada , et linnalähedaste piirkondade lapsi pannakse juba esimesest klassist saati linnakoolidesse . </s> <s> Ka Eglon ei usu , et linnalähedased koolid täitsa tühjaks jäävad . </s> </p>
<p> <s> “ Leidub valdu , kes hoolitsevad väga oma väikeste koolide eest . </s> <s> Näiteks Harku ja Kuusalu Harjumaal peavad oma koole auks ja uhkuseks , ” teab Eglon . </s> <s> “ Kuusalu vallal on kaks gümnaasiumi ülal pidada . </s> <s> Et rahvas massiliselt ära ei koliks , hoiab vald neid lahti . ” </s> </p>
<p> <s> <hi rend="rasvane"> Tänavu suletud maakoolid : </hi> </s> </p>
<p> <s> Oonurme algkool ( Ida-Virumaa ) </s> </p>
<p> <s> Võõpste algkool ( Tartumaa ) </s> </p>
<p> <s> Nasva algkool ( Saaremaa ) </s> </p>
<p> <s> Väinjärve lasteaed-algkool ( Järvamaa ) </s> </p>
<p> <s> Kaimi põhikool ( Tartumaa ) </s> </p>
<p> <s> Sompa põhikool ( Ida-Virumaa ) </s> </p>
<p> <s> Jõhvi vene põhikool ( Ida-Virumaa ) </s> </p>
<p> <s> Purdi põhikool ( Järvamaa ) </s> </p>
<p> <s> Kurenurme algkool ( Võrumaa ) </s> </p>
<p> <s> Urvaste algkool ( Võrumaa ) </s> </p>
<p> <s> Männamaa algkool-lasteaed ( Hiiumaa ) </s> </p>
<p> <s> Tsolgo algkool ( Võrumaa ) </s> </p>
<p> <s> Kadila lasteaed-algkool ( Lääne-Virumaa ) </s> </p>
<p> <s> Viru-Jaagupi algkool ( Lääne-Virumaa ) </s> </p>
<p> <s> Vana-Antsla algkool ( Võrumaa ) </s> </p>
<p> <s> Leevaku algkool ( Põlvamaa ) </s> </p>
<p> <s> Saare põhikool ( Jõgevamaa ) </s> </p>
<p> <s> Pootsi algkool ( Pärnumaa ) </s> </p>
<p> <s> Tagula algkool ( Valgamaa ) </s> </p>
<p> <s> Oidremaa algkool-lasteaed ( Pärnumaa ) </s> </p>
<p> <s> Rabivere algkool ( Raplamaa ) </s> </p>
<p> <s> Vätta algkool ( Saaremaa ) </s> </p></div3>
          <div3 type="artikkel"><head> Reisirongid seisavad Valgamaa taga </head>
<p> <s> <hi rend="rasvane"> Valga maavalitsuse nõudmistele pole siiani Tallinnast vastatud </hi> </s> </p>
<p> <s> Selle kuu alguses lubas valitsus , et 1. septembrist on Lõuna-Eesti reisirongid tagasi liinil . </s> <s> Nüüd väidab peaminister <hi rend="rasvane"> Mart Laar </hi> , et reisirongiliikluse taastamine on sattunud küsimärgi alla Valga maavanema <hi rend="rasvane"> Rein Randveri </hi> tõttu , kes ei ole siiani andnud rohelist teed sõiduplaanide lõplikule projektile . </s> <s> Teised maakonnad on teede- ja sideministeeriumi esitatud sõiduplaanidele nõusoleku andnud . </s> </p>
<p> <s> “ Eitavat seisukohta ei võtnud ma ainuisikuliselt , vaid vallavalitsuste ettepanekutele tuginedes , ” selgitas Randver . </s> <s> Tema kinnitusel ei ole enamik Valgamaa valdadest neile maavalitsuse poolt arutamiseks antud sõiduplaaniga rahul . </s> </p>
<p> <s> “ Meile on tulnud kaebusi inimestelt ja kohalikelt omavalitsustelt , ” ütles maavanem Randver . </s> <s> “ Soovisime ministeeriumilt kolme asja : ronge ka Valga-Võru liinile , võimalust jõuda hommikul Tartust Valgasse ja reisirongide peatumist kõigis peatustes Tartu-Valga liinil . </s> <s> Neile nõudmistele ei ole vastatud . ” </s> </p>
<p> <s> Praeguse kava järgi ei peatu reisirongid Valga ja Tartu vahel kaheksas paigas üheksateistkümnest . </s> </p>
<p> <s> “ Eriti suur mure on Aakrega , kus elab väga palju inimesi , kellel vaja varahommikul Tartus või Valgas olla , ” tõi Randver näite . </s> <s> Rongita jäetud jaamades takistavad peatumist katkised või puuduvad ooteplatvormid . </s> <s> Eesti Raudtee , kes platvormide eest vastutab , lähiajal remonti ei plaani . </s> </p>
<p> <s> Valga maavalitsus on saatnud uued , korrigeeritud nõudmised edasi teede- ja sideministeeriumile , kuid praeguseks pole sealt vastust tulnud . </s> </p>
<p> <s> “ Oleme avatud uuteks läbirääkimisteks , ” lubas Randver . </s> <s> “ Tulemas on talvised sõiduplaanid . </s> <s> Loodame , et nende puhul võetakse meie ettepanekuid rohkem arvesse . ” </s> </p></div3>
          <div3 type="artikkel"><head> Kuusalu vallarahvas ootab selgust </head>
<p> <s> <hi rend="kaldkiri"> 22.08.2001 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Teadmatuses maaomanikud ootavad kaitseministeeriumi ametnikke </hi> </s> </p>
<p> <s> Aprillis taotles kaitseministeerium Kuusalu valda kavandatava 12 000ha keskpolügooni detailplaneeringu algatamist . </s> <s> Seda peab tegema kohalik omavalitsus . </s> </p>
<p> <s> <hi rend="rasvane"> Suur teabepuudus </hi> </s> </p>
<p> <s> Vallavalitsus on oma kirjaga detailplaneeringu algatamisest teavitanud ka asjaosalisi maaomanikke . </s> <s> Omanikud on valda saatnud enda ettepanekud . </s> <s> Nad loodavad , et õnnestub ka ministeeriumiametnikega kohtuda , et täpselt teada saada , mis toimuma hakkab . </s> </p>
<p> <s> “ Üks räägib ühte juttu ja teine teist . </s> <s> Jääb mulje , et elame kui Vene ajal , mil sellised asjad jõuga ära tehti , ” ütles anonüümsust palunud Kuusalu valla ettevõtja . </s> <s> Ta põhjendas tundmatuks jäämise soovi sellega , nagu oleks keegi kaitseministeeriumi huvide esindaja mõista andnud , et ettevõtjatel on kasulikum pressiga mitte suhelda . </s> </p>
<p> <s> Metsaomanik ja turismitalu pidaja <hi rend="rasvane"> Tõnu Reinvald </hi> , kelle maad jäävad tulevase polügooni servale , tõi teabepuuduse näiteks , et tänaseni pole täpselt teada , millistesse piiridesse polügooni rajada tahetakse . </s> </p>
<p> <s> Kaitseministeeriumi avalike suhete osakonna juhataja <hi rend="rasvane"> Madis Mikko </hi> ütles , et ala on määratletud , ent valitsus peab piirid kinnitama . </s> <s> Ta lisas , et see on kavas lähiajal . </s> </p>
<p> <s> “ Kui piirid on kinnitatud , saab hakata eraomanikelt maid ära ostma , ” ütles Mikko . </s> </p>
<p> <s> Samas on kaitseministeerium kevadel teinud OÜ Eesti Metsakorralduskeskusega lepingu metsamaade hindamiseks . </s> </p>
<p> <s> “ Piirid on ammu määratud . </s> <s> Kõik maaüksused on mul juba nii-öelda laual . </s> <s> Selle nädala lõpuks loodame tehtud töö ministeeriumile anda , ” ütles Metsakorralduskeskuse Põhja-Eesti erametsade osakonna juht <hi rend="rasvane"> Lembit Maamets </hi> teisipäeval . </s> </p>
<p> <s> <hi rend="rasvane"> Riik lubab maksta </hi> </s> </p>
<p> <s> Maamets märkis , et erastamishinna metoodika järgi võttes võivad maaomanikud saada riigile tagasi ostetava maa eest rohkem raha , kui turul saaksid . </s> </p>
<p> <s> Maamets avaldas usku , et nende omanikega , kel polügooni alale jäävatel kinnistutel on ka hooneid , leiab kaitseministeerium kompromissi , mis mõlemaid pooli rahuldab . </s> </p>
<p> <s> Suuremat probleemi nägi ta selles , et kompromissile ei jõua ministeeriumid . </s> </p>
<p> <s> “ Üks seisukoht on , et vastavate rajatiste alune maa ja muu selline kantakse kaitseministeeriumi vallata oleva riigikaitsemaana katastrisse , ent maa tulundusosa jääb keskkonnaministeeriumile . </s> <s> Kuidas tegelikult kujuneb , veel ei tea , ” ütles ta . </s> </p>
<p> <s> <hi rend="rasvane"> Nagu Taavet ja Koljat </hi> </s> </p>
<p> <s> “ Täiesti segane pilt , millel on palju nüansse , ” ütles Kuusalu vallavanem <hi rend="rasvane"> Herko Sunts </hi> selle kohta , kui selge on vallavalitsusel asjade edasine käik . </s> <s> Ta võrdles suhtlemist kaitseministeeriumiga , kus vallal on raske oma tahtmist ellu viia , Taaveti ja Koljati võitlusega . </s> </p>
<p> <s> “ Meiega ei taheta suhelda , ” märkis Sunts . </s> <s> Tal on õnnestunud üks kord kohtuda ministeeriumi kantsleriga , ent taotlused polügooni asjus peaminister <hi rend="rasvane"> Mart Laari </hi> jutule pääseda on jäänud vastuseta . </s> </p>
<p> <s> Suntsi sõnul on maaomanike saadetud ettepanekute hulgas arvamusi seinast seina . </s> <s> “ Nende seas on ka kirju , kus maaomanik ütleb , et ei loovuta oma maad mingil juhul , ” lausus ta ja lisas , et ei usu , nagu saaks riik kõikidelt omanikelt kiiresti maa ära osta . </s> <s> Ka hinnad on veel lahtised . </s> </p>
<p> <s> Kuna polügoon on spetsiifiline objekt , hakkab detailplaneeringu lähteülesannet koostama komisjon , kuhu kuuluvad ka kaitseministeeriumi esindajad . </s> <s> Lähteülesande peab heaks kiitma Kuusalu vallavolikogu . </s> <s> Kui heakskiit on olemas , järgnevad avalikustamine ja rahvaarutelud . </s> </p>
<p> <s> “ Arvan , et kaitseministeeriumist kostnud lubadus , nagu võiks kaitsevägi järgmisel aastal polügoonil laskeharjutusi teha , on liiga roosiline , ” ütles Sunts . </s> </p>
<p> <s> <hi rend="rasvane"> Vald kaotab tuluallika </hi> </s> </p>
<p> <s> Keskpolügooni planeeritav ala hõlmab neljandiku Kuusalu valla territooriumist , sellega on seotud rohkem kui 120 maaomaniku maad . </s> <s> “ Vallale on polügooni rajamine majanduslikult kahjulik , kuna me kaotame tuluallika . </s> <s> Jutt on maamaksust , mille summa on pool miljonit krooni aastas , ” rääkis Sunts . </s> <s> Kompensatsiooniks plaanib vald taotleda riigilt lisainvesteeringuid . </s> </p>
<p> <s> “ Teiseks tuleb seista vallaelanike huvide eest , ” märkis Sunts , lisades , et segane on nii maade kompenseerimine , rentimisvõimalus kui ka see , kuidas tulevikus polügooni alale jäävat metsa kasutada saab . </s> </p>
<p> <s> Detailplaneeringu algatamine on Suntsi sõnul omamoodi ime , kuna see on esimene tegelik samm pärast neli aastat kestnud ebamäärasust . </s> </p></div3>
        </div2>
        <div2 type="rubriik">
          <head> Uudised </head>
          <div3 type="artikkel"><head> Võrulased veristasid pidupäevaks võõraid lambaid </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Kolm Võrumaa meest varastasid ja veristasid taasiseseisvumispäeval laua katmiseks lambaid ja jäid vahele . </s> </p>
<p> <s> Urvaste vallas Lümatu külas elav naine pöördus esmaspäeva hommikul politseisse teatega , et tema laudast on kadunud kaks noort lammast . </s> <s> Kohalikud konstaablid asusid asja uurima ja jõudsid peagi kümne kilomeetri kaugusel asuvasse kahtlust tekitanud tallu , ütles politseiameti pressiesindaja BNSile . </s> </p>
<p> <s> Korravalvurid leidsid sündmuskohalt jupi lamba järele lehkavat heinapallinööri ja peagi ka porikärbestest kubiseva koha , mis lähemal vaatlusel osutus lammaste sisikondade matmispaigaks . </s> </p>
<p> <s> Seepeale meenus talu omanikule Matile , et ta tõepoolest varastas koos kahe kaaslasega võõrad talled ja sõi need hiljem taasiseseisvumispäeva puhul ära . </s> </p></div3>
          <div3 type="artikkel"><head> Viljandi uus järvesõiduk ootab parimat nime </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Eelmisel nädalavahetusel Viljandi järvel esimese auringi teinud katamaraan ei alusta lõbusõite enne , kui on saanud endale nime . </s> </p>
<p> <s> Laevaomanik Rain Raimo ütles , et 28 reisijale mõeldud 10,6 meetri pikkune ja 3,6 meetri laiune katamaraanitüüpi veesõiduk tuleb registreerida väikelaevade registris . </s> <s> Enne seda aga teha ei saa , kui laevale on nimi pandud . </s> </p>
<p> <s> “ Praegu on juba sadakond pakkumist , ootame ettepanekuid veel selle nädala jooksul , et saaks septembri alguseks paberid korda ajada , ” rääkis Raimo . </s> </p>
<p> <s> Peterburis valmistatud laevale saab nimepakkumisi saata e-posti aadressile bangalo@bangalo.ee . </s> </p>
<p> <s> Viljandi linnavalitsus ja laevaomanik on võitjale välja pannud auhinnad . </s> </p></div3>
          <div3 type="artikkel"><head> Järvamaa kõige sportlikum vald on Ambla </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Koerus peetud kolmandad Järva suvemängud võitis Ambla vald Türi linna ja Koeru valla ees . </s> </p>
<p> <s> Võisteldi kergejõustikus , võrkpallis , indiacas , rahvaste- , jalg- ja korvpallis . </s> <s> Samuti orienteerumises , ristsõnade lahendamises ja teatevõistluses , teatas Kuma raadio . </s> </p>
<p> <s> Eraldi korraldati mõõduvõtmine ka juhtidele , mille võitis Albu vallavanem Kalju Kertsmik . </s> </p>
<p> <s> Järva suvemängudel tegi kaasa 12 omavalitsust , mängudel ei osalenud Kabala , Kareda , Koigi ja Lehtse vald . </s> </p></div3>
          <div3 type="artikkel"><head> Ilusaimad hobused on Saaremaal </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Saaremaal Leisi vallas Luulupe talli juures toimunud eesti tõugu noorhobuste ülevaatusel selgusid ka kauneimad eesti hobused . </s> </p>
<p> <s> Publiku hinnangul pälvis ilusaima noortäku tiitli muhulase Aita Naanu Tollar . </s> <s> Kõige ilusam mära on Pihtla hobusekasvanduse Roosi ja Luulupe talli omaniku Heino Kallase Ella . </s> </p>
<p> <s> Eesti hobusekasvatajate selts valis 11 noortäku seast kuus ja 11 noormära seast neli esimese auhinna saajat . </s> </p>
<p> <s> Eestis on umbes 500 eesti tõugu hobust , igal aastal sünnib sadakond varssa . </s> </p></div3>
          <div3 type="artikkel"><head> Albu loosib toetused välja </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Laupäeval kl 14 algab A. H. Tammsaare muuseumis viies Albu valla perepäev . </s> </p>
<p> <s> Perepäeval antakse aasta jooksul sündinud vallakodanikele kätte vallakodaniku tunnistused . </s> <s> Üritusel osalejate vahel loositakse välja koolitoetus viiele perele . </s> <s> Toetuse suurus on 1200 krooni pere kohta . </s> </p>
<p> <s> Lisaks näevad lapsed teatrietendust “ Kaval-Ants ja Vanapagan ” ning saavad osaleda mänguprogrammis . </s> <s> Perepäeva patroon Riigikogu liige Valve Kirsipuu on lubanud ka sel aastal osaleda . </s> </p></div3>
          <div3 type="artikkel"><head> Räpinasse teine valvekaamera </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Eile täienes Räpina linna videovalvesüsteem uue valvekaameraga . </s> <s> Securitas Eesti paigaldas ja ühendas kohaliku valvekeskusega teise kuppelpöördkaamera . </s> </p>
<p> <s> Videokaamera hakkab ümbruskonnas toimuvast pilti edastama autobussijaamast , mis on linna üks sõlmpunkte . </s> </p>
<p> <s> Esimene videovalvekaamera paigaldati Räpinasse mullu augustis . </s> <s> Statistika näitab , et varguste arv on aasta jooksul vähenenud , kaamerasilma ette on jäänud ka narkodiilereid . </s> </p></div3>
          <div3 type="artikkel"><head> Kurgjal vurritatakse mett </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Laupäeval kl 11 algab Kurgjal VIII talupäev . </s> </p>
<p> <s> Kavas on rehepeks masinaga , kooditamine ja rabamine , käsitsi laudade saagimine , sepatööd , mee vurritamine , kanga kudumine jpm. </s> <s> Lastele on joonistusvõistlus . </s> <s> Esinevad rahvatantsijad . </s> </p>
<p> <s> Päeva lõpetab Pärnu teatri etendus “ Meil aiaäärne tänavas ” . </s> </p></div3>
        </div2>
        <div2 type="rubriik">
          <head> Päevakaja </head>
          <div3 type="artikkel"><head> Pinged Tartu Agro ümber </head>
<p> <s> <hi rend="kaldkiri"> 22.08.2001 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Viimast riigimajandit tahab osta neli firmat , üks protesteerib </hi> </s> </p>
<p> <s> Põllumajandusministeeriumi korraldatud AS Tartu Agro eelläbirääkimistega enampakkumise on vaidlustanud Tartumaa karjakasvataja <hi rend="rasvane"> Hilja Valk </hi> , kes nõuab riigiomandisse võetud maa tagastamist õigusjärglastele . </s> </p>
<p> <s> Valk ütles , et ta pole erastamise vastu , vaid selle vastu , kuidas seda tehakse . </s> </p>
<p> <s> <hi rend="rasvane"> Kaks nädalat on liiga lühike aeg </hi> </s> </p>
<p> <s> “ Enampakkumise väljakuulutamisest ajalehes pole veel 14 päeva möödas , nagu seadus ette näeb . </s> <s> Kuulutus ilmus 1. augusti lehes , aega hakatakse lugema järgmisest päevast , ” rääkis Valk . </s> <s> “ Seega oli 14. augusti õhtuks , mil pakkumised esitatud , möödunud 13 päeva . </s> <s> Saatsin protesti põllumajandusministeeriumile ja tegutsen seaduserikkumise vaidlustamiseks edasi . ” </s> </p>
<p> <s> “ Imelik on see , et pakkumised pidid kohal olema õhtul kella 17ks , ümbrikud avati aga alles hommikul . </s> <s> Kust ma tean , kus need ümbrikud öösel olid ja kuidas tagati , et keegi neile juurde ei pääsenud ? ” küsis Valk . </s> <s> “ Olen töötanud erastamisagentuuris juristina ja kogenud nii paberites sorimist kui tähtsate materjalide kadumist . ” </s> </p>
<p> <s> Kahenädalane tähtaeg pakkumise tegemiseks on üldse napivõitu . </s> <s> “ Nii suure ettevõtte erastamiseks on see liiga lühike , sest kahe nädalaga pole võimalik koostada äriplaani ega ajada pangast välja laenu , ” rääkis Valk . </s> </p>
<p> <s> <hi rend="rasvane"> Juhid tegid erastamiseks osaühingu </hi> </s> </p>
<p> <s> Põllumajandusministeeriumi riigivara haldamise büroo juhataja <hi rend="rasvane"> Helje Veer </hi> ütles , et Hilja Valgu kirja ei saanud komisjon pakkumisena võtta . </s> </p>
<p> <s> “ Seal ei olnud avaldust enampakkumisel osalemiseks ega ka mingit konkreetset soovi , ” selgitas Veer . </s> <s> Tema sõnul ei takista Valgu kiri pakkujatega läbirääkimiste jätkamist . </s> </p>
<p> <s> Tartu Agro aktsiate alghind on 14,9 miljonit krooni . </s> <s> Neid soovivad osta OÜ Tartland ( osakapital 1,08 miljonit krooni ) , TÜ E-Piim ( 22 miljonit krooni ) , AS Tiigi Keskus ( aktsiakapital 1 miljon krooni ) ja AS Vidu , mille aktsiakapital on 400 000 krooni . </s> </p>
<p> <s> Nii OÜ Tartland kui ka Tartu Agro juhatuse esimees <hi rend="rasvane"> Aavo Mölder </hi> tunnistas , et Tartland on moodustatud Tartu Agro erastamiseks . </s> <s> Selle omanikud on Tartu Agro töötajad . </s> <s> “ Meie eesmärk on jätkata tootmist ja arendada firmat , nagu oleme seni teinud , ” ütles Mölder . </s> </p>
<p> <s> Tartu Agrol on 21 riigi omandis olevat kinnistut , kokku 3019 hektarit maad . </s> <s> Ta annab 0,7% Eestis toodetavast piimast . </s> <s> Teravilja kasvatatakse seal 2000 hektaril , mis on samuti ligi 0,7% kogu Eesti teravilja kasvupinnast . </s> </p>
<p> <s> <hi rend="rasvane"> Vidu suuromanik on Andres Vinni </hi> </s> </p>
<p> <s> Tartu Agro on rentinud 25 aastaks riigilt maa . </s> <s> Mölder peab oluliseks Tartu Agro kasutada olnud maade tervikuna säilitamist seemnekeskuse huvides . </s> </p>
<p> <s> “ Seemnekasvatus on omaette süsteem , mis nõuab kindlaid külvikordi ja põldude kompaktsust , ” selgitas Mölder . </s> <s> Osaühingu Tartland nõukogu liikmed on <hi rend="rasvane"> Eino Härm </hi> , <hi rend="rasvane"> Mart Avarmaa </hi> , ja <hi rend="rasvane"> Ain Sinikas </hi> . </s> </p>
<p> <s> “ Meid on õpetatud valesti , et kahekümne lehma pidamine teeb õnnelikuks . </s> <s> Elu näitab , et praegu õigustab end suurtootmine , ” vastas <hi rend="rasvane"> Andres Vinni </hi> küsimusele , miks AS Vidu tahab Tartu Agrot osta . </s> </p>
<p> <s> Vinnile kuulub 85% Viljandimaal registreeritud Vidu aktsiatest . </s> <s> Teised aktsionärid on Vastemõisa valla mehed mehed <hi rend="rasvane"> Ülo Teever </hi> ja <hi rend="rasvane"> Allan Koks </hi> . </s> </p>
<p> <s> “ Madalate hindade tõttu on kannatanud ehitus , osa Tartu Agro lautasid on kokkukukkumise äärel , ” rääkis Vinni , kes oli enne pakkumist farmidega tutvumas käinud . </s> <s> “ Oleme arvestanud , et hind läheb suuremaks . </s> <s> Läbirääkimistel läheme hinna tõstmise peale välja . ” </s> </p>
<p> <s> Kalju kolhoosist Viljandimaal kuuekümnendatel aastatel ehitatud karjalauda koos loomadega erastanud AS Vidu praegu ise tootmisega ei tegele . </s> <s> “ Töötan Viljandis , Tartus ja Tallinnas , ” ütles üks Ühinenud Meiereide juhte Vinni . </s> </p>
<p> <s> Vinni ei kinnita , kas Tartu Agro ostuks vajaliku raha saamiseks peab ta maha müüma ka Tallinnas Müürivahe tänaval ostetud korteri . </s> <s> Küll aga on tal kokkulepped Eestist pärit investoritega . </s> </p>
<p> <s> Teine pakkuja , AS Tiigi Keskus , on hiljuti omanikku vahetanud . </s> <s> Tartu Viljasalvelt Tiigi Keskuse aktsiad ostnud <hi rend="rasvane"> Roomet Puhk </hi> on need edasi müünud . </s> </p>
<p> <s> Varasem AS Tiigi Keskuse juhatuse liige <hi rend="rasvane"> Leonhard Puksa </hi> ütles , et AS Tartu Veski omanikud soovisid , et ta jätkaks ka uue juhatuse liikmena . </s> </p>
<p> <s> <hi rend="rasvane"> Tiigi Keskus omanikke ei avalikusta </hi> </s> </p>
<p> <s> “ Juhatus ei otsusta midagi , otsustavad omanikud . </s> <s> Juhatus täidab vaid omanike otsuseid , ” pareeris Puksa kõik küsimused tulevikuplaanide kohta . </s> <s> “ Minul ei ole Tiigi keskuses raha sees . ” </s> </p>
<p> <s> Puksa kinnitusel on Tiigi Keskusel neli omanikku : AS Vao Agro , OÜ Aiu , AS Tartu Veskid ja <hi rend="rasvane"> Jaanus Valgerist </hi> . </s> <s> Lisaks Puksale on Tiigi keskuse juhatuse liikmed <hi rend="rasvane"> Meelis Robam </hi> ja Valgerist . </s> </p>
<p> <s> Endine Tartu Agro Rahinge osakonna juhataja Jaanus Valgerist ei soovinud Tiigi Keskuse omanike osalust kommenteerida . </s> <s> Tartu Agro omanikuks saamise puhul on tulevikukavad Tiigi Keskusel nagu teistelgi pakkujatel kirjas põllumajandusministeeriumile esitatud äriplaanides , ütles Valgerist . </s> </p>
<p> <s> Kui Tiigi Keskus saab uueks omanikuks , tahab ta suurendada kvaliteetse teraviljaseemne tootmist , et kindlustada Tartu Veskitele tooraine . </s> </p>
<p> <s> TÜ E-Piim juhatuse esimees <hi rend="rasvane"> Jaanus Murakas </hi> ütles , et ühistu on osalenud mitme suure pankrotistunud põllumajandusettevõtte enampakkumisel , kuid seni pole õnnestunud ühtegi osta , sest alati on keegi teine veidi kõrgemat hinda pakkunud . </s> </p>
<p> <s> “ Usume , et seekord ei jagata medaleid enne starti välja , ” viitas Murakas võimalikele eelkokkulepetele . </s> </p>
<p> <s> E-Piimal on üle 300 piimatootjast omaniku . </s> <s> Kolmeliikmelisse nõukogusse kuuluvad <hi rend="rasvane"> Toivo Kens </hi> , <hi rend="rasvane"> Avo Kivastik </hi> ja <hi rend="rasvane"> Teet Kallakmaa </hi> . </s> </p>
<p> <s> Juhatuse liikmed on peale Murakase <hi rend="rasvane"> Sulev Mölder </hi> , <hi rend="rasvane"> Priit Soosalu </hi> ja <hi rend="rasvane"> Meelis Kaljuste </hi> . </s> </p></div3>
          <div3 type="artikkel"><head> Vihmane august rikkus leivavilja </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Tänavu Läänemaal kasvanud leivavili kõlbab vaid loomasöödaks , sest augustikuu vihmad rikkusid küpse rukki , ütles Läänemaa suuremaid teraviljakasvatajaid Arvo Ninn . </s> </p>
<p> <s> “ Rukis tahab ilusat päikesepaistelist ilma . </s> <s> Kui valmis vili vihma saab , on ta läinud , ” sõnas OÜ Viljatare juhataja Arvo Ninn Lääne Elule . </s> <s> Heal aastal müüb ta rukki leivajahuks . </s> </p>
<p> <s> Ninni sõnul annavad Läänemaa põllud keskmiselt 30 tsentnerit hektarilt . </s> <s> Mõni põld võib anda 40 ja üksikud isegi 50 tsentnerit , aga 30 on tubli keskmine . </s> </p>
<p> <s> OÜ Viljatarel on Läänemaa ainsa teraviljakasvatajana saadud taimetoodangu inspektsioonilt seemnevilja kuivatamise , pakendamise ja müügi litsents . </s> </p></div3>
          <div3 type="artikkel"><head> Põllusaaduste eksport on kasvanud </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Põllumajandussaaduste kogueksport on tänavu I poolaastal võrreldes eelmise aasta sama perioodiga suurenenud 61,6% . </s> <s> Põllumajandussaaduste import kasvas samal ajal 21,3% . </s> </p>
<p> <s> Ekspordi kasv toimus põhiliselt hindade kasvu arvel , näitab põllumajandusministeeriumis valminud põllumajandusturu ülevaade . </s> </p>
<p> <s> Oluliselt on kasvanud Eesti põllumajanduse jaoks prioriteetse piimasektori toodangu eksport . </s> <s> Mullusega võrreldes on piimatoodete eksport suurenenud tänavu I poolaastal 1,55 korda . </s> </p>
<p> <s> “ Piimatoodete eksport on kasvanud eelkõige tänu sellele , et põllumajandusministeeriumi spetsialistid saavutasid kaubandusläbirääkimistel Euroopa Liiduga soodsad kvoodid , ” selgitas põllumajandusminister Ivari Padar . </s> </p>
<p> <s> Tublit tööd on Padari hinnangul teinud piimatöötlemisettevõtted , kes on pälvinud tunnustuse ja seega võimaluse toodangut Euroopa Liitu eksportida . </s> </p>
<p> <s> Kokku eksporditi piimatooteid tänavu jaanuarist juunini 460,8 miljoni krooni eest . </s> <s> Üle viie korra kasvas piimapulbri eksport . </s> </p>
<p> <s> Suuremad sihtmaad Euroopa Liidu kõrval on Läti ja Leedu . </s> </p>
<p> <s> Üldse eksporditi põllumajandussaadusi enim Euroopa Liitu , Lätti ja Leetu . </s> </p></div3>
          <div3 type="artikkel"><head> Nädala uba </head>
<p> <s> <hi rend="kaldkiri"> 22.08.2001 </hi> <hi rend="rasvane"> Valitsus ja NRG </hi> </s> </p>
<p> <s> Valitsus otsustas jätkata läbirääkimisi Narva elektrijaamade NRG Energyle müümiseks , kuna leidis , et see on kooskõlas Eesti energeetika soovitava arenguga . </s> </p>
<p> <s> Otsus sündis vaatamata teadlaste , keskkonnakaitsjate ja avalikkuse vastuseisule ning vaatamata sellelegi , et president Lennart Meri avaldas kahtlust erastamise otstarbekuse kohta . </s> </p>
<p> <s> Valitsus ei arvestanud ka õiguskantsler Allar Jõksi ettepanekut majandusminister Mihkel Pärnojale kaaluda Narva elektrijaamade erastamise peatamist , kuna pole teostatud strateegilist keskkonnamõju hindamist , mida nõuavad keskkonnakaitsjad . </s> </p>
<p> <s> <hi rend="rasvane"> Kommentaar : </hi> Ühed nii ja teised naa . </s> <s> Ning kui president müügis kahtleb , sekkub energiliselt USA , kes teatab , et Eesti peab täitma juba võetud kohustusi . </s> <s> Vaidlusi jälgides jääb mulje , et neid kohustusi teab üksnes valitsus . </s> <s> On loogiline küsida , millised need on ja miks avalikkus neist teada ei või . </s> </p>
<p> <s> <hi rend="rasvane"> Elektri hind tõuseb </hi> </s> </p>
<p> <s> Eesti Energia ( EE ) on energiaturu inspektsioonile esitanud taotluse , milles kavandab jälle elektrihinna tõusu . </s> <s> Kumbki osapool ei ütle , kui suur hinnatõus taotluses kirjas on . </s> </p>
<p> <s> EE pressiesindaja avaldas , et eesmärk on lõpetada kodutarbija subsideerimine ärikliendi arvel . </s> </p>
<p> <s> Seadus näeb ette , et EE peab hinnatõusust ette teatama pool aastat . </s> </p>
<p> <s> Ajakirjandusse on usaldusväärsest allikast infot imbunud , et EE kavatseb avalikkust hinnatõusust teavitada oktoobris ja uus hinnakiri hakkaks kehtima järgmise aasta aprillist . </s> </p>
<p> <s> Tegu on oluliselt suure hinnatõusuga . </s> </p>
<p> <s> <hi rend="rasvane"> Kommentaar : </hi> Talupidaja <hi rend="rasvane"> Arge Peever </hi> : “ Jutt järjekordsest hinnatõusust tekitab perspektiivituse tunde . </s> </p>
<p> <s> Olukord on trööstitu . </s> <s> Monopoolsed firmad teevad , mida tahavad . </s> <s> Riik ise pole oma riigilõivude tõstmisega parem . </s> <s> Kuidas riik ees , nii monopolid järel . </s> <s> Inimestega ei arvesta keegi ja nii löödki lõpuks käega . ” </s> </p>
<p> <s> <hi rend="rasvane"> Raadio pluss ETV </hi> </s> </p>
<p> <s> Valitsus kiitis heaks ringhäälinguseaduse muutmise ja rahvusringhäälinguseaduse eelnõu , mis näevad ette Eesti Televisiooni ja Eesti Raadio ühendamise , asutades uue avalik-õigusliku juriidilise isiku Eesti Rahvusringhääling . </s> </p>
<p> <s> ETV ja Eesti Raadio lõpetaksid aga rahvusringhäälingu asutamisega seoses tegevuse , kuna neil oleks ühiselt tegutsedes võimalik säästlikumalt majandada ja paindlikumalt korraldada rahakasutust . </s> </p>
<p> <s> Eratelekanaleile väljastatavatele ringhäälingulubadele tahetakse kehtestada tasu , mille toel saaks ETVs reklaami näitamise lõpetada . </s> </p>
<p> <s> <hi rend="rasvane"> Kommentaar </hi> : Ringhäälingunõukogu aseesimees <hi rend="rasvane"> Peeter Kreitzberg </hi> : “ Täiesti arusaamatu . </s> <s> Eesti Televisioon ja Eesti Raadio on nii erinevad , et neid on vaja eraldi juhtida . </s> <s> Ühendab neid aga nagunii ringhäälingunõukogu . </s> <s> Ma ei näe siin ka mingit majanduslikku kokkuhoidu . ” </s> </p>
<p> <s> <hi rend="rasvane"> Microsoft tõi eesti keele </hi> </s> </p>
<p> <s> Microsoft tõi Eestis turule programmipaketi , mis sisaldab eestikeelseid programme Word ja Outlook . </s> <s> Firma kavatseb ettevõtmist jätkata , võttes arvesse kasutajate tagasisidet esimestele eestikeelsetele versioonidele . </s> </p>
<p> <s> <hi rend="rasvane"> Kommentaar </hi> : Rapla maavalitsuse infotehnoloog <hi rend="rasvane"> Jaan Kurm </hi> : “ Väikese rahva eelis on , et ta õpib ingliskeelse arvutisõnavara ära ja jaksab nii kõige uuega kursis olla . </s> </p>
<p> <s> Nüüd võib aga juhtuda see , mis on juhtunud näiteks soomlaste või taanlastega - nad pole võimelised ühtegi uut programmi enne kasutama , kui see on omakeelseks tõlgitud . </s> </p>
<p> <s> Mina ei hangi endale ühtegi eestikeelset programmi . </s> <s> Praegu on nii , et kui õpin selgeks ühe uue ingliskeelse tekstitöötlus- või kujundusprogrammi , valdan ka kõiki teisi samalaadseid . </s> </p>
<p> <s> Eestikeelsete programmide kasutuselevõtt võib tähendada mitut moodi piiranguid . </s> <s> Äkki Microsoft tulevikus enam ingliskeelseid programme siia ei toogi , äkki hakkavad eri riikides kehtima eri variandid ja nii edasi . </s> </p>
<p> <s> Õnneks seda ei juhtu , et meie poisid eestikeelsete programmide tuleku tõttu ingliskeelsete õppimise ära lõpetaksid . </s> <s> Kui nad seda teeksid , oleksid nad automaatselt programmeerijate konkurentsist väljas . ” </s> </p>
<p> <s> <hi rend="rasvane"> Vene ei õnnitlenud Eestit </hi> </s> </p>
<p> <s> Venemaa tippjuhid ei õnnitlenud Eestit taasiseseisvumise kümnenda aastapäeva puhul , küll aga tegid seda mitme teise riigi presidendid . </s> </p>
<p> <s> <hi rend="rasvane"> Kommentaar : </hi> Poliitikahuviline kirjanik <hi rend="rasvane"> Andres Ehin </hi> : “ Väga kurb ma selle üle ei ole , et Venemaa meid õnnitlemata jättis . </s> <s> Seda võis oodata , eriti kui jälgida ka Vene telekanaleid . </s> </p>
<p> <s> Ega sealt putšisündmusi ega selle mahasurumist näinud . </s> <s> See on loomulik , kuna Putini poliitika muutub järk-järgult putšistide poliitikale lähedaseks . </s> <s> Samal ajal olen rõõmus , et Eestis käisid Jakovlev ja teised Vene poliitikud . </s> <s> See näitab , et seal on jõudusid , kellega saab ka meeldivalt dialoogi pidada . ” </s> </p>
<p> <s> <hi rend="rasvane"> Tartumaal rekordtiine lehm </hi> </s> </p>
<p> <s> Tartumaa osaühingu Rannu Mõis suurfarmi lehm oli tiine viis kuud üle aja ning jäi elama . </s> <s> Ta tõi oma 430. tiinuspäeval EPMÜ loomakliinikus ilmale surnud vasika . </s> </p>
<p> <s> Tegu on lehma ühe pikema tiinuse ajaga , mis maailmas registreeritud . </s> <s> Tavaliselt poegib lehm siis , kui ta on olnud 280 päeva tiine . </s> </p>
<p> <s> <hi rend="rasvane"> Kommentaar </hi> : Tõuloomakasvatajate ühistu juhatuse esimees <hi rend="rasvane"> Tanel Bulitko </hi> : “ Sõltuvalt pullist võib vahel küll ette tulla probleemi , et emaslooma tiinus kestab kauem . </s> </p>
<p> <s> Näiteks kümnekuune tiinus kipub lõppema sellega , et vasikas on surnud , nagu nüüdki . </s> <s> Aga see vasikas oli ikka selgelt liiga pikalt kantud . </s> </p>
<p> <s> See on huvitav fakt , mis muidugi tekitab kõmu . </s> <s> Sellest on vaja rääkida , kuna tegu on probleemiga , millele tuleb tähelepanu pöörata ja teaduslikult uurida . ” </s> </p></div3>
        </div2>
        <div2 type="rubriik">
          <head> Maasõnumid </head>
          <div3 type="artikkel"><head> Lacto lõpetab siseturule piimatoodete tootmise </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Piimatöötleja AS Lacto lõpetab septembrist Eesti turu jaoks piimatoodete valmistamise , pühendudes 100% ekspordile . </s> </p>
<p> <s> “ Oleme otsustanud siseturule piima , keefiri ja muu taolise tegemise lõpetada , kuna eksport läheb nii hästi , et pole enam põhjust siseturule toota , ” ütles ASi Lacto juhatuse liige Randar Tamm teisipäeval BNSile . </s> </p>
<p> <s> 3. septembrist jääb AS Lacto Eesti turule müüma vaid neid tooteid , mida valmistatakse ka ekspordi tarvis . </s> </p>
<p> <s> Tamme sõnul ekspordib Lacto oma piimatooteid üle kogu maailma . </s> <s> “ Raske on öelda , mis on meie põhilised ekspordiriigid , aga suhteliselt palju on viimasel ajal läinud araabia maadesse , ” märkis ta . </s> </p>
<p> <s> 1. augusti seisuga võlgneb AS Lacto maksuametile 5,4 miljonit krooni . </s> </p></div3>
          <div3 type="artikkel"><head> Toila tutvustas pargikultuuri </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Esmaspäeval kutsusid Toila vallavalitsus ja Kohtla metskond külalisi Toila Oru parki , et tähistada taasiseseisvumise kümnendat aastapäeva . </s> <s> Korraldajate hinnangul viibis üritusel ligi 1000 inimest . </s> </p>
<p> <s> “ Üritus toimus Eesti esimese presidendi suveresidentsis , ” ütles Toila vallavanem Bruno Uustal . </s> <s> “ Selle korraldamisega püütakse meenutada , kui lähedal asub see paik riigivõimule . ” </s> </p>
<p> <s> Iga-aastase suvelõpu ürituse korraldamist Toila Oru pargis alustasid Toila vallavalitsus ja Kohtla metskond viis aastat tagasi , tutvustamaks külalistele pargikultuuri ja Oru pargi ajalugu . </s> </p>
<p> <s> “ See on mõeldud vastukaaluks lärmakatele suvekontsertidele , ” lisas Uustal . </s> </p></div3>
          <div3 type="artikkel"><head> Mulgi rammumeheks tuli tallinlane </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Kolm viimast aastat Suure Mulgi Rammumehe tiitlit kandnud Tarmo Miti valitsemisaeg sai mööda eelmisel nädalavahetusel , kui linnastaadionil krooniti kümnendaks rammumeheks tallinlane Andres Murumets . </s> </p>
<p> <s> Suure Mulgi Rammumehe võitja Andres Murumets oli kavas olnud seitsmest alast parim 25kilose raskuse hoidmises ning 350kilose raskuse vedamisel karussellil , kirjutas Sakala . </s> </p>
<p> <s> Tarmo Mitt seekord võistlustel ei osalenudki . </s> <s> “ Tegin kaks päeva varem kaasa Riia rammumehevõistlustel ega näinud mõtet siin võistelda , ” selgitas Mitt . </s> <s> “ Me ei ole masinad , ühe võistluse järel kulub taastumiseks vähemalt nädal . ” </s> </p></div3>
          <div3 type="artikkel"><head> Ülenurmes tuleb tõuvasikaoksjon </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Tartumaal Ülenurme põllumajandusmuuseumis avatakse 1. septembril kl 10 sügisnäitus . </s> <s> Viiendat aastat toimub koos sügisnäitusega tõuloomade esitlemine . </s> <s> Esimest korda on tõuvasikate oksjon . </s> </p>
<p> <s> Tänavu on näitusel ka miniloomad . </s> <s> Jaanalinnud saabuvad sel aastal Tartumaalt Jakobi talust . </s> </p>
<p> <s> Põllumajandusmuuseumi teadur Ellen Pärn ütles , et näitusele võivad talulapsed tulla esinema koos oma sõbrast lemmikloomaga . </s> <s> Soovijail tuleb sellest enne muuseumi teatada . </s> </p>
<p> <s> Kl 11 võistlevad Ülenurme mõisapargis ratsutajad takistussõidus . </s> <s> Võitja saab Liivimaa parima ratsutaja tiitli . </s> <s> Sügisnäituse ajal avatakse ajutine väljapanek “ Kartul - meie teine leib ” , mis jääb huvilistele vaatamiseks 7. oktoobrini . </s> </p></div3>
          <div3 type="artikkel"><head> Rapla mälestusmärk jäi avamata </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Taasiseseisvumispäeval ei avatudki Rapla mälestusmärki , kuigi see oli varem välja kuulutatud . </s> </p>
<p> <s> Avamise asemel pidasid selleks puhuks kokku tulnud inimesed Rapla kalmistul miitingu , kus meenutati major Hans Hirvelaant ja poisse , kes tema juhtimisel 1941. aasta augustis punaarmee vastu võitlesid . </s> </p>
<p> <s> Mälestusmärgi avamine lükkus edasi , kuna kiviraidurid ei jõudnud kõiki detaile valmis teha . </s> <s> Kaitseliidu Rapla maleva pealiku Avo Aljase kinnitusel avatakse mälestusmärk 28. augustil kl 16. </s> </p></div3>
        </div2>
        <div2 type="rubriik">
          <head> Majandus </head>
          <div3 type="artikkel"><head> Motell laieneb eurotoel </head>
<p> <s> <hi rend="kaldkiri"> 22.08.2001 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Waide motelli ehitus jätkub SAPARDi toetusega </hi> </s> </p>
<p> <s> “ Kui SAPARD oleks tulnud mullu , nagu lubati , oleks hoone juba aasta otsa käigus olnud , ” lausub Waide motelli peremees <hi rend="rasvane"> Tiit Kollist </hi> , seistes Tartu-Valga maantee äärde kerkiva 1000m2 majamüraka ees . </s> <s> Kopp löödi maasse eelmise aasta märtsis . </s> </p>
<p> <s> Siis asus Kollist täitma-koguma ka toetuse saamiseks vajalikke pabereid . </s> <s> Et oodatud Euroopa rahalaev viibis , takerdus ka ehitus . </s> <s> Kui viimaks toetusavalduste vastuvõtt lahti läks , oli hulk dokumente varnast võtta . </s> </p>
<p> <s> “ Ehituse käigus oli ju vaja kümneid projekte-kooskõlastusi . </s> <s> Need kulusid nüüd marjaks . </s> <s> Kaalusin viimaks ära SAPARDi äriplaani paki - 651 grammi . </s> <s> Järgmise aasta algul toimuvaks motelli tunnustamiseks vajalik paberite pakk kaalus aga koguni üle kilo ! ” võrdleb Kollist ja rõhutab , et toetuse saamiseks peavad kõik Eesti seadused olema viimse pulgani täidetud . </s> </p>
<p> <s> Euroraha toel saab teenindushoone vaid osaliselt käivitada . </s> <s> Lõplikuks valmimiseks oleks vaja veel paar miljonit , sest Kollisti sihiks on rajada korralik teeveerne teeninduskompleks . </s> </p>
<p> <s> “ Siin peab inimene saama süüa , tualetti kasutada , duši all käia , autot parandada , infopunktist teavet küsida ja muul moel oma puhkepausi sisustada . </s> <s> Tartu-Valga-Riia maanteel pole praegu sellist kohta , kus saaksid sõiduautode kõrval puhkepeatust teha ka suured veokid ja reisibussid , ” räägib peremees . </s> </p>
<p> <s> Uues hoones leiab koha motelli vastuvõturuum , mis praegu paikneb restoraniga ühes majas . </s> <s> Tuleb nii kiirsöögikoht kui restoran , kus saab ka suurema seltskonnaga pidu pidada . </s> </p>
<p> <s> Kollist pakub teenuste osutamise paika oma valdustes ka teistele . </s> <s> Näiteks hakkab talunik <hi rend="rasvane"> Jaan Erm </hi> tegelema autode ja põllumajandustehnika diagnostika ning tehnohooldusega . </s> <s> Vaja oleks bensiinijaama rajajat . </s> <s> Hoone kõrvale tuleb parkla , mille rajamine nõuab 2,7 miljonit krooni . </s> </p>
<p> <s> Päeval , mil Kollist PRIA kinnituskirja kätte sai , möödus kaheksa aastat Waide motelli avamisest . </s> <s> Alustati üheainsa hoonega , igal aastal on üks veel lisaks ehitatud . </s> <s> Rajati ka spordikompleks . </s> <s> Peremehe sõnul on investeeritud üle 6 miljoni krooni . </s> <s> Et motell päris valmis saaks , kuluks veel 14 miljonit . </s> <s> Uusi hooneid pole kavas ehitada , vaja on vaid viia olemasolevad euronõuetega vastavusse . </s> </p>
<p> <s> Juurvilja motellikülaliste toidulauale kasvatab EPA haridusega Kollist ise . </s> <s> Varem pidas ta ka sigu ja vutte ning tootis teravilja . </s> <s> “ Hing on maa küljes kinni , ” ütleb peremees . </s> <s> Motellis on rakkes kogu Kollistite pere . </s> <s> Kokku on töötajaid 15. </s> </p>
<p> <s> “ Mõni kõrvaltvaataja on arvanud , et mis see motellipidamine ära ei ole , käid ja korjad õhtul kassa kokku . </s> <s> Tegelikult kestavad mu tööpäevad poole kaheksast hommikul üheteistkümneni õhtul ja niimoodi aasta ringi , ” räägib Kollist . </s> </p></div3>
        </div2>
        <div2 type="rubriik">
          <head> Turg </head>
          <div3 type="artikkel"><head> Pärnu turgu ähvardab sulgemine </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Kohaliku tervisekaitse ettekirjutuse kohaselt tuleks Pärnu suurim - Vana Turg - 1. septembrist sulgeda . </s> <s> Maaleht avaldas juba 1999. aastal turu uue peahoone eskiisprojekti . </s> <s> Seni on ehituse alustamist takistanud vaidlused turualuse maa omandi üle . </s> <s> Kohtuvaidluste ajal ei ole turuomanik sanitaarolukorra parandamiseks suurt midagi ette võtnud . </s> </p>
<p> <s> Turumüüjad teavad ka venimise põhjust - ärimeeste eri huvigrupid . </s> <s> Muidu sõjakad müüjad ei ole siiski nõus oma nime all lehes esinema . </s> <s> Pärnu suurima turu sulgemise korral peaks üle kolmesaja müüja endale uue kauplemiskoha otsima ja siis võidakse neile tänaseid ütlemisi meelde tuletada . </s> </p>
<p> <s> Koos pereliikmetega on Vana Turuga seotud üle tuhande inimese ehk 2% linna elanikkonnast . </s> <s> Lisaks kohalikele annab turg tööd paljudele lõunaeestlastele . </s> <s> Tänu Karksi ja Rõngu põllumeestele võivad suvitajad maasikaid , mustsõstraid ja ploome süüa nädal varem , kui lubaks Pärnu kliima . </s> </p>
<p> <s> Vana Turu sulgemise järel jääks kliente rõõmustama vaid viie-kuuekohaline välilaud Ülejõe turul , kus müüakse kurke ja mullaseid kartuleid . </s> <s> Seda on suvel 100 000 elanikuga linnaks paisuva Pärnu jaoks vähe . </s> </p>
<p> <s> Kuni kemplemine kestab , elavad turumüüjad nagu tulistel sütel . </s> <s> Kas müüa kartulisaak kohe või talvel ? </s> <s> Kas remontida lihakülmutusseade või oodata 1. septembrini ? </s> <s> Kahjuks ei õnnestunud lehe ilmumise eel saada turu omaniku Ain Pajo kommentaari . </s> </p>
<p> <s> Seni aga võib ostja Vanal Turul rõõmustada aasta kõige odavamate kurgi- ja tomatihindade üle . </s> <s> Mõned puhkajad viivad sissetegemiskurke koguni Tallinna kaasa . </s> <s> Hinnaga 3-4 kr/kg saab lisaks Pärnule kurke vaid Peipsi kandist . </s> <s> Tomat hinnaga 8-10 kr/kg on samuti üks vabariigi soodsamaid . </s> <s> Odav on ka kohalik pirn ( 8 kr/kg ) ja õun ( 4-6 kr/kg ) . </s> </p>
<p> <s> Samas on hapukurk hinnaga 40 kr/kg kümme korda kallim kui värske kurk . </s> </p>
<p> <s> <hi rend="rasvane"> Jaan Räni </hi> </s> </p></div3>
        </div2>
        <div2 type="rubriik">
          <head> Arvamus </head>
          <div3 type="artikkel"><head> Kuhu reformid jäid ? </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Just nii tahan küsida taasiseseisvumise kümnendal aastapäeval </hi> </s> </p>
<p> <s> Edu saavutamiseks pidanuks taasiseseisvumisaja esimesed kümme aastat mööduma uuenduste tähe all . </s> </p>
<p> <s> Oleme aga hoopis mõnede läänemaailma väliste ja küsitavate tunnuste alal ( õllesummerid , romurallid , bulvariajakirjandus , maotu reklaam jms ) palju enam edasi jõudnud kui eraettevõtlusliku kodanikeühiskonna loomisel . </s> </p>
<p> <s> Samas on mõiste reform devalveerunud ning meedias segunenud pisimuudatustega . </s> <s> Tihti nimetame mingi institutsiooni , näiteks televisiooni töö sisemist ümberkorraldust samuti reformiks . </s> </p>
<p> <s> <hi rend="rasvane"> Ainult üks reform tehtigi </hi> </s> </p>
<p> <s> Tõeliste reformide lahtrisse taasiseseisvumise esikümnendil mahuvad vaid järgmised suured uuendused : rahareform , omandi- ja maareform , põllumajandus- ning haldusreform . </s> <s> Just neist tuleks teha juttu ja avaldada juubeli puhul kokkuvõtteid . </s> <s> Kuid neil teemadel on siiani valitsenud häbelik vaikus . </s> <s> Riik ja omavalitsused on analüüsidest ning kokkuvõtetest pea täiesti hoidunud . </s> </p>
<p> <s> Veel tuleks meelde tuletada , et nimetatud neljast põhireformist on täielikult õnnestunud ainult üks - rahareform . </s> <s> Edasi oleks uuenduste tegijad suure osa oma huvist ja missioonitundest järsku nagu kaotanud . </s> <s> Vastutus ja organiseerimistöö delegeeriti üha madalamale tasemele . </s> <s> Lubati ikka rohkem tagasisamme , mistõttu eesmärgid hägustusid ja muutusid mõnikord esialgsetele kavadele vastupidiseks . </s> </p>
<p> <s> Selle tagajärjel hakkasid reformid venima või realiseeruma poolikult . </s> <s> Näiteks omandi- ja maareform on sama vana kui taasiseseisvumisaeg . </s> <s> Võrreldes 1920ndate maareformi põhiosaga , on praegune väldanud kuni kaks korda kauem . </s> </p>
<p> <s> Juba seepärast ei saaks nende uuenduste õnnestumisprotsent hinnanguna ületada 50% piiri . </s> <s> Kaasnenud rikkumised ja omavoli viivad näitaja veelgi allapoole ning optimistlikumalt võttes võib tulemuslikkuse protsent olla 30-35 piires . </s> </p>
<p> <s> Põllumajandusreform jooksis peaaegu täielikult ummikusse . </s> <s> Põhiidee , et üksikobjektid ( farmid , kuivatid , töökojad jt ) erastatakse osakute eest eraldi väiksematele inimgruppidele , enamasti ei teostunud . </s> </p>
<p> <s> Majandite vara n-ö erastati valdavalt tervikvarana , mistõttu selgelt määratletavaid omanikke ei tekkinudki ja kolhoosilaadsed moodustised sisuliselt säilisid . </s> <s> Vaevalt et reformi algsetest põhimõtetest üle 10% teoks sai . </s> </p>
<p> <s> Haldusreformi hädavajalikkusest on aastaid räägitud . </s> <s> See reform on praeguseks uuesti jõudnud päevakorrast mahavõtmiseni . </s> <s> Loogikast lähtudes ei saaks 1,5 miljoniline ja Taaniga pindvõrdne riik endale lubada ligi 250 haldusüksust . </s> <s> Asjal on kummalist sarnasust kunagise feodaalse killunemisega . </s> </p>
<p> <s> Väited , et omavalitsusüksuste ühendamine ei anna efekti , on demagoogia , mis teenib omakasu või populismi huve . </s> <s> Miks muidu üle maailma on ikkagi nii , et kokkuhoiu huvides ettevõtteid ja organisatsioone tulemuslikult liidetakse . </s> </p>
<p> <s> <hi rend="rasvane"> Vaikida ei tohi </hi> </s> </p>
<p> <s> Eeldades , et neli põhireformi on võrdväärsed , moodustades järelikult igaüks 25% kogu reformipaketist , kujuneks kõigi uuenduste keskmiseks õnnestumisprotsendiks 30-35. </s> <s> Rahuldava tulemuseni jõudmiseks pidanuks see olema umbes kaks korda suurem . </s> </p>
<p> <s> Vähemasti lõppjärgus peaks veel toimuvaid reforme forsseerima , et luua ajaloo ees riikliku tahtekindluse oreooli . </s> <s> Võib muidugi öelda , et lääs on üldjuhul meie reforme kiitnud . </s> <s> Ent peab arvestama , et paljudes kohtades mujal Ida-Euroopas on olukord nigelam kui meil . </s> <s> Pealegi on läänemaailmas kiitus pigem avanss , mida tuleks veel tublisti õigustada . </s> </p>
<p> <s> <hi rend="rasvane"> Tulevikust ei pääse </hi> </s> </p>
<p> <s> Mitmel korral on mainitud meie administratiivset suutmatust . </s> <s> On omaette probleem , kas suutmatus on lihtsalt uuendustele ebapiisava tähelepanu pööramine või krooniline postsotsialistlik ilming , mille vastu pole kerge rohtu leida . </s> </p>
<p> <s> Avatum ja rangem reformitulemuste käsitlus on ühiskonnale kasulikum kui mahavaikimine või olukorra ilustamine . </s> <s> Halvim oleks aga reformiraskuste survel järgi anda ühiskonna inertsemale osale . </s> <s> Nimelt neile , kes tahaksid jätta kõik vanaviisi , mõtlemata , mis saab riigist ja neist endistki näiteks 10-20 aasta pärast . </s> <s> Põhireformidel lihtsalt pole positiivseid alternatiive . </s> <s> Tiit Ulas , Eesti Õigusjärgsete Omanike Liidu juhatuse liige </s> </p></div3>
          <div3 type="artikkel"><head> Kutsehariduse karid </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Eesti tulevane põllumees tahetakse sandikopikate eest targaks koolitada </hi> </s> </p>
<p> <s> Euroopa Liiduga ( EL ) seonduvalt keerleb jutt Eestis enamasti poliitika ja majanduse ümber . </s> <s> Aga sellest , mis ootab meid ees Euroopa kultuuriruumis , räägime haruharva . </s> </p>
<p> <s> 1992. aasta künni maailmameistrivõistlustel Hispaanias ei leidnud üks võistleja õiget reguleerimisvõtet . </s> <s> Minu kommentaari peale , et sel kündjal on vaja veel sadu kordi harjutada , küsis üks austerlane , kas ma oma juttu ikka tõsiselt mõtlen . </s> <s> Tema ütles , et meistriks saab alles tuhandeid kordi harjutades . </s> </p>
<p> <s> Eeltoodud näide illustreerib suurepäraselt murettekitavaid erisusi Eesti ja Euroopa vahel . </s> <s> Paraku ei oska me tööõpetust ja -kasvatust veel piisavalt oluliseks pidada . </s> </p>
<p> <s> <hi rend="rasvane"> Oskuste väärtus ja hind </hi> </s> </p>
<p> <s> Koos <hi rend="rasvane"> Jaak Läänemetsaga </hi> ( kellel on õnnestunud viia oma talus teraviljasaagid Euroopa tasemele ) võrdlesime Jäneda talupäevade künnivõistlustel meistri ja tagasihoidlikuma tasemega mehe kündi . </s> <s> Arutasime , kui palju on vaja lisatööd , et parandada oskamatult tehtut . </s> </p>
<p> <s> Mõne töö vigu aga paraku ei saagi täielikult parandada . </s> <s> Nii ka künnivigu . </s> <s> Eestis tuleb aga igal aastal künda ligi pool miljonit hektarit maad . </s> </p>
<p> <s> Tagasihoidliku hinnangu järgi maksab kehva töö parandamine täiendavalt vähemalt 200 kr/ha - parandada tuleb künnivigu aga igal aastal umbes kolmandikul külvipinnast . </s> <s> Niisiis küünivad täiendavad kulutused 30 miljoni kroonini . </s> <s> Lisaks jääb vigade parandamisele vaatamata saamata osa võimalikust saagist ning seega ka tulust . </s> </p>
<p> <s> Jäneda talupäevade kõnekojas jagunesid vaidlejad kahte leeri : ühed talunikud ja põllumajandusettevõtete juhid toetasid põllumajandusministrit , kes rõhutas põllumehe tegevuse efektiivsust ja suutlikkust ise toime tulla . </s> <s> Teiste küsimused keerlesid eelarve jagamise põhimõtete ümber . </s> <s> Paraku kulus suurem osa ajast viimase peale . </s> <s> Arutelule , kuidas väärtust luua , ei jätkunud aega . </s> </p>
<p> <s> Talude taasrajamise aeg avas paljude silmad nägemaks , et poole sajandi taguse teadmistepagasiga pole võimalik toime tulla . </s> <s> Seepeale võiks ju loota , et kõik tormasid kohe koolidesse tarkust taga nõudma . </s> <s> Paraku seda ei juhtunud . </s> <s> Mullu tuli kutsekoolidesse põllumehetarkust õppima ainult 123 õpilast . </s> <s> Seda on neli-viis korda vähem , kui oleks vaja lahkuva põlvkonna asendamiseks . </s> <s> Vähest huvi õppimise vastu ei saa põhjendada ainult avalikkuse halvustava mõjuga . </s> </p>
<p> <s> Suur osa tegemata tööst sõltunuks nii koolijuhtidest kui ka kõigist neist , kellest oleneb hariduse finantseerimine . </s> </p>
<p> <s> Olen käinud Saksa , Taani ja Iirimaa põllumajanduslikes kutse- ja kõrgkoolides , kus riik hoolitseb , et õpetamine oleks tasemel . </s> <s> Et noortel tekiks huvi ja et õpetamine oleks ka atraktiivne . </s> </p>
<p> <s> See saavutatakse uute õppevahendite ja autoriteetsete õpetajatega . </s> <s> Näiteks vahetatakse iga kolme aasta tagant uute vastu kõik harjutamiseks kasutatavad masinad . </s> <s> Keda ikka huvitavad vananenud ja utiiliks peetavad mehhanismid ning eelmise põlvkonna tarkused . </s> </p>
<p> <s> <hi rend="rasvane"> Koolilaps või kütusepump </hi> </s> </p>
<p> <s> Millegipärast arvavad Eesti hariduse finantseerimise üle otsustajad , et kutsehariduse andmine on liialt kallis . </s> </p>
<p> <s> Põllumajandusliku hariduse juhid seevastu on teistsugusel arvamusel : esimesel aastal oleks vaja õppebaasi uuendamiseks 10 miljonit ja edaspidi igal aastal kolm miljonit krooni . </s> </p>
<p> <s> Seni on koolijuhtide suure mangumise peale leitud võimalus kulutada vaid miljon krooni aastas . </s> </p>
<p> <s> Kokkuvõttes maksab ühe noore põllumehe koolitamine kolme aasta jooksul sama palju , kui 2,5 miljonise teraviljakombaini kütusepump - ligi 40 000 krooni . </s> <s> Niisiis kulutame me ühe noore põllumehe õpetamiseks ainult ühe ( ! ) protsendi , võrreldes nende varade väärtusega , millega ta hiljem tööle hakkab . </s> </p>
<p> <s> Kas võtmeisikud ikka tunnetavad , et XXI sajandil pole võimalik põllumehetarkust vaarisade kombel omandada ? </s> <s> ANTS LAANSALU , põllumajandus-ministeeriumi nõunik </s> </p></div3>
        </div2>
        <div2 type="rubriik">
          <head> Sõna sekka </head>
          <div3 type="artikkel"><head> Enne valimisi pakutakse präänikut </head>
<p> <s> <hi rend="kaldkiri"> 28.08.2001 <bibl> <author> Ülo Kalm </author> </bibl> </hi> </s> </p>
<p> <s> Enne valimisi hakkavad võimulepürgijad alati maarahvale mett mokale määrima . </s> <s> Nüüd , kui presidendikandidaatidel on selge , et riigikogulased ei suuda presidenti ära valida ja tuleb arvestada ka teatava hulga mitteparteilastest maarahva esindajate häältega valimiskogus , hakkavad nad maaelust rääkima . </s> </p>
<p> <s> Professorihärra Peeter Tulviste kiidab maaelu eelistena rahu , vaikust ja puhast õhku . </s> <s> See on linnas töötava ja maal suvekodu omava inimese vaatenurk . </s> <s> Rahust , vaikusest ja puhtast õhust ei ela . </s> <s> Peab olema ka tööd . </s> <s> Seda paljudel maainimestel enam ei ole . </s> </p>
<p> <s> Kadriorgu pürgijatel ei tasuks targutada ka jõulisest regionaalpoliitikast , tugevatest omavalitsustest ega haldusreformi rahalistest aspektidest . </s> <s> Riigi igapäevaelu juhivad ning korraldavad Riigikogu ja valitsus . </s> <s> Kas praegune president Lennart Meri on vähe Kadriorust Toompea suunas hoiatavalt sõrme viibutanud ? </s> <s> Kas aga peaminister on seni kuulda võtnud presidendi manitsusi ? </s> <s> Mitte mõhkugi . </s> </p>
<p> <s> Ja lõpuks , kui presidendikandidaadi esitab võimul olev erakond , nagu praegu Isamaaliit esitas Tulviste , siis mida kriitilist saab viimane pärast seda öelda Laari riigijuhtimise kohta ? </s> <s> Ei kõla veenvalt teistegi kandidaatide jutt oma parteilisuse peatamisest või parteist väljaastumisest . </s> <s> Pileti võid ära anda , aga maailmavaade jääb . </s> </p>
<p> <s> Tõeliselt siirast püüdu rahva huve kaitsta võib loota vaid selliselt presidendilt , keda rahvas otse valida saab . </s> <s> Riigikogud aga näivad rahvast kartvat ega ole põhiseadusesse presidendivalimises muudatust teinud . </s> </p></div3>
        </div2>
        <div2 type="rubriik">
          <head> Nädala nägu </head>
          <div3 type="artikkel"><head> Nädala nägu </head>
<p> <s> <hi rend="kaldkiri"> 22.08.2001 </hi> <hi rend="rasvane"> <hi rend="kaldkiri"> Kui Mart äris natuke traati ( töös Tiidust ja Siimannist saati ) ja Lennartilt kostis : “ Kõtt , mis sa ! ” , siis hirmsasti solvus Melissa . </hi> </hi> </s> <s> A. ITSKOK </s> </p></div3>
        </div2>
        <div2 type="rubriik">
          <head> Ilm </head>
          <div3 type="artikkel"><head> Üle Peipsi terendavad õhulossid </head>
<p> <s> <hi rend="kaldkiri"> 28.08.2001 <bibl> <author> Rein Raudvere </author> </bibl> </hi> </s> </p>
<p> <s> <hi rend="rasvane"> Ilmamuutust ennustav miraaž toob Oudova linna Peipsi kohale </hi> </s> </p>
<p> <s> “ Seda ei oskagi rääkida , seda peab ise nägema , fantastiline ! ” ei leia Rutt Pirk miraažiks nimetatava nähtuse kirjeldamiseks algul sõnugi . </s> </p>
<p> <s> Loodus ei paku seda vaatepilti tihti . </s> <s> Pirk on miraaže näinud ehk vaid viis-kuus korda selle seitsme aasta jooksul , mil ta Pala vallas Kodavere lähedal puhkamisvõimalusi pakkuva perefirma OÜ Pootsman perenaisena Peipsi ääres toimetanud on . </s> <s> Ta arvab , et ei osanud miraaže algul ehk märgatagi , pealegi polnud Peipsil temale siis veel ka erilist tõmbejõudu . </s> </p>
<p> <s> “ Nüüd aga tunnen , et vesi annab mulle jaksu ja lähen tihtipeale randa , ” räägib ta . </s> <s> “ Istun seal või seisan kaldal ja nii hakkasingi miraaže tähele panema . ” </s> </p>
<p> <s> “ Enne kui see algab , on Peipsi ja taevas ühte värvi , Peipsi otsekui voolaks taevasse , siis hakkab ta muutuma ja siis tulebki miraaž , ” püüab Pirk kirjeldada . </s> </p>
<p> <s> Pootsmani laagripaiga juurest veidi Kodavere suunas Venemaa poole vaadates ilmuvad Peipsi kohal vee ja taeva piiril taevasinasse kõrgete majade ülemised korrused . </s> <s> Vahel on näha kolmekorruselisi maju , vahel kahekorruselisi . </s> </p>
<p> <s> “ Kas neil majadel korruseid rohkem on , ei tea , nagu sedagi , kas seal kolmekorruselisi maju üldse on . </s> <s> Ma pole Oudovas käinud , kuid arvan , et mis ta muud on kui Oudova , ” räägib Pirk . </s> <s> Veel on näha olnud puid ja elektriposte . </s> <s> Pilt on alati enam-vähem ühesugune olnud . </s> </p>
<p> <s> Kui miraaž on tekkinud õhtuhämaruses , on ta näinud ka tulesid majades ja elektripostidel . </s> <s> Inimesi pole paistnud . </s> </p>
<p> <s> Enamasti on miraaž ilmunud pärast lõunat või videvikus . </s> <s> Ta on tähele pannud , et sellele järgneb tavaliselt ilmamuutus . </s> <s> Ilus ilm saab otsa , õhurõhk hakkab langema ja mõneks ajaks läheb jahedamaks . </s> <s> Pirk on miraaže jälginud suvisel ajal - teda talvine Peipsi ei tõmba - , kuid ta on kuulnud , et mõned on talvelgi Peipsi kohal kangastuvat pilti näinud . </s> </p>
<p> <s> “ Ka üks Soome turismigrupp oli miraažist vaimustuses , kuigi nägime seda tookord ehk vaid viis minutit , ” meenutab Pirk õnnelikku juhust , kus ta soomlastele Pala valda tutvustava sõidu ajal Peipsil miraaži märkas . </s> </p>
<p> <s> Pirk kahetseb , et tal pole õnnestunud miraažist pilte teha . </s> <s> Edaspidi kavatseb ta fotoaparaadi alati käepärast hoida , et õiget hetke mitte maha magada . </s> </p>
<p> <s> <hi rend="rasvane"> Kommentaar Tartu ilmajaama juhataja Ain Kallis : </hi> </s> </p>
<p> <s> Õnneks ei ole enam endised ajad - kedagi ei hakata süüdistama võõra ülemeremaa õhulosside igatsemises või ettekujutamises . </s> </p>
<p> <s> Pealegi saab paljudele niisugustele nähtustele atmosfäärioptika abil seletuse leida . </s> <s> Maa- või merepinnalt kõrgemal tavaliselt õhurõhk langeb ja temperatuur väheneb . </s> </p>
<p> <s> Kui õhutihedus või temperatuur mingil kõrgusel millegipärast järsult muutub , muutub ka valguskiirte teekond . </s> <s> Kui järv on õhust soojem , kuumenevad alumised õhukihid ülemistest rohkem , muutuvad optiliselt hõredamaks ja kiirte murdumine neis väheneb . </s> <s> Valguskiired painduvad seega veepinnalt eemale . </s> </p>
<p> <s> Kiirte nii tugevat kõverdumist , et saab näha silmapiiri taha , tuleb harva ette . </s> <s> Sellisel juhul paistab näiteks Inglismaa rannik üle La Manche'i Prantsusmaale . </s> </p>
<p> <s> Nn ülemist miraaži ( terendust ) näeb siis , kui meri või järv on õhust märksa külmem ning alumiste õhukihtide temperatuur kasvab kõrgusega ( inversiooninähtus ) . </s> <s> Ka sel juhul on näha väga kaugeid objekte - ainult et sageli tagurpidi . </s> </p>
<p> <s> Tänavusel palaval suvel võis maanteel asfaldi kohal jälgida nn alumisi miraaže : teel paistsid justkui suured lombid . </s> <s> See oli aga vaid tulise tee kohal olevalt õhukihilt peegelduv selge taevas . </s> </p>
<p> <s> Miraažidest on mõnikord ka kasu : aprillis 1916 lõpetasid Mesopotaamias sõdivad Briti ja Türgi väed kahuritule tugeva miraaži tõttu . </s> <s> Ei teatud enam , keda või mida tulistada . </s> </p>
<p> <s> Maaleht ootab lugejatelt kirju tähelepanekute ja juhtumite kohta , mis ilmaga seotud . </s> <s> Kirjutage sellestki , mida tahate edaspidi ilmaasjust lugeda , millistele küsimustele vastuseid saada . </s> <s> Võite kirjutada ka e-posti aadressil rein@maaleht.ee või helistada telefonil ( 078 ) 2 02 02. </s> </p></div3>
        </div2>
        <div2 type="rubriik">
          <head> Elu </head>
          <div3 type="artikkel"><head> Tootsi viies suletud ringis </head>
<p> <s> <hi rend="kaldkiri"> 22.08.2001 <bibl> <author> Viio Aitsam </author> </bibl> </hi> </s> </p>
<p> <s> <hi rend="rasvane"> Valla päästerõngas maksaks poolteist miljonit </hi> </s> </p>
<p> <s> “ Tootsi on koht , kus lapsed möödunud sügisel koolis külmas ja pimedas olid , ” teab iga tubli ajalehelugeja . </s> <s> Mantlites lapsed koolipingis - see oli magus uudis , mis kiiresti üle riigi levis . </s> </p>
<p> <s> Tootsi vallavanem <hi rend="rasvane"> Kaljo Ahman </hi> ei julge lubada , et tänavu sama olukord ei kordu . </s> <s> Tulevik on ebakindel . </s> </p>
<p> <s> Augustikuine Tootsi ei külmeta . </s> <s> 1,8 ruutkilomeetrisel alal on hulk kortermaju ja paarkümmend eramut , suhteliselt hästi pügatud muru ning väikese alevi kohta hiigelväljak põhitööandja AS Tootsi Turba tootmishoonete ees . </s> </p>
<p> <s> <hi rend="rasvane"> Kaisma näitab aega </hi> </s> </p>
<p> <s> Paaris poes ja pisikesel turul on liikujaid . </s> <s> Teisal on elumajade aknad laudadega kinni löödud . </s> <s> Suurejoonelise kolmekorruselise kultuuri- ja spordihoone kaks ülemist korrust on juba pikemat aega suletud . </s> </p>
<p> <s> Kord 180 lapsele ehitatud lasteaias on siiski elu . </s> <s> Vallavalitsus on kulude kokkuhoiuks sellesse Tootsi 30-40 lasteaialapse tarvis suureks jäänud hoonesse kolinud . </s> <s> Lasteaeda on toodud ka põhikooli algklassid ja kunstikool . </s> <s> Kokkuhoiust hoolimata on Tootsi eelarves aga igal aastal umbes poolteisemiljonine auk . </s> </p>
<p> <s> Ülimonofunktsionaalseks nimetatud alevi elamu- ja tootmistsooni vahelt läheb läbi sirge Tööstuse tänav , mis on ka Tootsi alevi ja Kaisma valla piir . </s> </p>
<p> <s> Enamik tootsilasi ärkab hommikul Tootsis ja läheb Kaisma valda tööle . </s> <s> See igapäevaelus märkamatuks jäänud fakt ajas segadusse Pärnumaa töövõtjate pendelrännet uurinud tudengid , kes jätsid lõpuks erandliku Tootsi juhtumi tööst välja . </s> </p>
<p> <s> Vabriku kellatorn näitab Tootsile Kaisma vallast õiget aega . </s> <s> Kaismale lähevad ka AS Tootsi Turba maa- ja ressursimaks . </s> <s> “ Absurdne olukord , millele otsime lahendust 1994. aastast , aga Kaisma vald ei reageeri , ” ütleb vallavanem Ahman . </s> </p>
<p> <s> 1113 elanikuga asulaks kahanenud Tootsi piirimurest vaatavad mööda ka haldusreformijad . </s> <s> Alev on kaardil kokku liidetud Tori , Paikuse ja Sindiga , ent sellegi võimaliku suurvalla puhul jääksid turbatootmisalad ja maksud ikkagi võõrasse valda . </s> </p>
<p> <s> Need maksud üksi veel Tootsit ei päästaks . </s> <s> Vallavanema meelest tuleks Tootsi , aga ka näiteks Pärnumaa Lavassaare vald , mis on samuti Tootsi Turbast sõltuv monofunktsionaalne asula , kuulutada eranditeks , kes saavad igal aastal riigilt lisaraha . </s> </p>
<p> <s> Nad on küll määratud koos veel viie omavalitsuse ja Ida-Virumaaga regionaalarengu agentuuri tööstuspiirkondade programmi , aga sealtkaudu saadav raha pole piisav . </s> <s> Tööstusasulatele ei sobi valem , mille järgi riigis praegu toetatakse omavalitsusi , kes oma tuludega kulusid ei kata . </s> <s> Katmata vahe jääb ikka liiga suureks . </s> </p>
<p> <s> Tootsi esimene suletud ring on see , et alev asub tupikteel , läbisõitu pole ja teised keskused jäävad kaugele . </s> <s> Teine suletud ring on krooniline rahapuudus . </s> </p>
<p> <s> <hi rend="rasvane"> Pealinn pelgab erandeid </hi> </s> </p>
<p> <s> Ahman mõistab Eesti valitsust . </s> <s> See ei saa Pärnumaa tööstusasulaid erandiks nimetada , sest kohe oleks veel 30 tahtjat ukse taga . </s> </p>
<p> <s> Tootsi alevi 615 tööealisest elanikust töötab Tootsi Turbas 240. </s> <s> Teine suurem tööandja on vallavalitsus oma allasutustega ( 100 töötajat ) . </s> <s> Tootsis on lasteaiale , põhi- ja kunstikoolile lisaks hooldekodu , siseujulaga spordikompleks ja laste muusikakool . </s> </p>
<p> <s> “ Mis te laiutate ? ” küsitakse kõrgelt ja kaugelt . </s> <s> “ Kui kõike seda poleks , ei oleks ka noori peresid , ” vastavad kohalikud . </s> <s> See on Tootsi kolmas suletud ring . </s> </p>
<p> <s> “ Enne ei liitu , kui Paikuse , Tori või Sindi on öelnud , et on nõus meie poolteisemiljonise puudujäägi kinni maksma , ” ütleb Kaljo Ahman . </s> <s> Ta teab , et teine variant suures vallas oleks Tootsi asutuste kinnipanek ning laste ja vanainimeste bussivedu näiteks 16 km kaugusele Torisse . </s> <s> “ Siis pole kahtlust , et peagi võib näha , kuidas võsapiir jõuab alevi keskele kokku . ” </s> </p>
<p> <s> <hi rend="rasvane"> Vananev asula </hi> </s> </p>
<p> <s> Kui Are poolt Tootsi sõita , jäävad kõigepealt tee äärde aiamaad väikeste majakestega . </s> <s> Vallavanem räägib , et pensionärid on vaat et ainsad , kel Tootsis hea elada : “ Hommikul lähed korterist aiamaale , pärast tuled koju teleri ette . ” </s> </p>
<p> <s> “ Pensionär saab Tootsis elada , ” kinnitavad ka pensionärid <hi rend="rasvane"> Mare Tõkke </hi> ja <hi rend="rasvane"> Milvi Jõesaar </hi> , kes pärastlõunal ühe kortermaja ees pingil juttu puhuvad . </s> <s> Nad kiidavad , et elu on rahulik , pätte vähem kui Tallinnas . </s> <s> Aga töölistel on koondamishirm , noortel puudus vaba aja veetmise paikadest . </s> <s> Seltsielu oli Tootsis vanasti elavam . </s> </p>
<p> <s> Pensioniealisi on Tootsis peaaegu niisama palju kui kahe suurema tööandja juures töötajaid . </s> </p>
<p> <s> AS Tootsi Turbas on tavaks , et briketitehase automatiseerimisega seoses koondatakse töökohti , kust inimene pensionile jääb . </s> </p>
<p> <s> “ Automatiseerimisega seoses me küll koondame töökohti , aga teisalt juurutame uusi tooteid ja siis on jälle tööjõudu vaja , ” räägib AS Tootsi Turba nõunik <hi rend="rasvane"> Arvo Luberg </hi> . </s> <s> “ Me ei saa aga enam Tootsi elanikkonda uusi noori töölisi juurde tuues tasakaalustada , kuna riik otsustas omal ajal suurema osa meie tööstuse korteritest vallale üle anda . ” </s> </p>
<p> <s> Vallavanem ütleb , et loomulikult pole vald huvitatud tühjadest korteritest , kuna kütja ja elektriandja Tootsi Turvas tahab teenuste eest raha - kui korter on tühi , peab vald ikka kulu kinni maksma . </s> </p>
<p> <s> “ Meil pole ka põhjust vastu olla , kui näiteks mõni noor pere tahab oma vanad Tootsi tühjaks jäänud korterisse tuua , ” märgib Ahman . </s> <s> Sellest suletud ringist tuleneb alevi vananemise mure . </s> </p>
<p> <s> “ See on väljasurnud koht , kus pole midagi teha , ” ütleb Tootsi Turbas töötav <hi rend="rasvane"> Meelis Kalde </hi> . </s> <s> “ Viimane restoran pandi ka kinni . </s> <s> Aga see oli muidugi ka paik , kuhu normaalne inimene ei läinud . ” </s> <s> Kalde sõnul on elutingimused Tootsis küll soodsamad kui näiteks linnas , kuid ta mõtleb siiski Pärnule lähemale kolimisest . </s> </p>
<p> <s> Möödunud sügise kriis lahenes sellega , et regionaalminister <hi rend="rasvane"> Toivo Asmeri </hi> juhitud regionaalarengu sihtasutuse komisjon otsustas tugirahast valla ligi miljonise elektri- ja küttevõla Tootsi Turbale kinni maksta . </s> <s> See ei olnud aga Tootsi ainus võlg . </s> </p>
<p> <s> Äripäev ironiseeris , et see on omavalitsemine Tootsi moodi - kui raha ära kulutatud , maksku riik vahed kinni . </s> <s> Ärilehe retsept oli jätta rahahädas vallad aastaks-poolteiseks üldse riigi abita , siis tõttavat hädalised vabatahtlikult teiste valdadega liituma ja probleem oleks lahendatud . </s> </p>
<p> <s> Kuid kui omavalitsuste tulubaasi kujunemise skeem jääb samaks , jääks probleem ka pärast liitumist alles ja poolteisemiljonine rahaauk püsima . </s> </p>
<p> <s> Siin ei aita ka hea soovitus tekitada alevisse muud ettevõtlust briketivabrikule lisaks . </s> <s> Kui keegi suurtootmise rajaks , tuleks tööjõudu mujalt sisse vedada . </s> <s> Tööjõud vajaks aga elamispinda . </s> <s> See on neljas suletud ring . </s> </p>
<p> <s> <hi rend="rasvane"> Elu sõltub ilmast </hi> </s> </p>
<p> <s> Nüüd tuleb kõneks viies suletud ring . </s> <s> Ülimonofunktsionaalse asula põhitööandja ja seega ka töövõtjate elu sõltub ilmast . </s> <s> “ Liiga palju vihma , ” iseloomustab ASi Tootsi Turvas tootmisjuht <hi rend="rasvane"> Jaan Animägi </hi> tänavustki suve . </s> <s> Turbatootjad tahaksid piltlikult öeldes suveks nii palju ilusaid päevi , et jõuaks 24 heinategu ära teha . </s> </p>
<p> <s> Iseenesest on Tootsi Turbal hästi läinud - üheksa erastaja seast võitsid erastamiskonkursi inimesed , kellest suurem osa Tootsis elab . </s> <s> Arvo Lubergi sõnul välditi niiviisi kahte ohtu : tootmine ei sattunud aferistide kätte , kes vabriku lõpuks vanarauaks müünud oleksid , ega välisfirma kätte , kellele Tootsi asula saatus poleks nii palju korda läinud kui omainimestele . </s> </p>
<p> <s> Ettevõte toodab aastas 80 000-90 000 tonni briketti , millest suurem osa eksporditakse Rootsi . </s> <s> Turbaväljad on nüüdseks põhiliselt Lavassaares , kust briketiturvas raudteitsi Tootsi tuuakse . </s> </p>
<p> <s> Animägi ja Luberg ei võta arutadagi võimalust kogu tootmine Lavassaarde kolida - briketitootmist heast peast ühest paigast teise ei tõsta . </s> <s> Nii on ettevõte otseselt huvitatud , et Tootsi alevis kool , huvikoolid ja spordikompleks säiliks . </s> <s> “ Me tahame , et noored spetsialistid Tootsi tuleksid . ” </s> </p>
<p> <s> Ettevõte osaleb alevi elus . </s> <s> “ On loomulik , et meie koristame talvel lund . </s> <s> Meil on masinad , mida vallal pole , ” toob Luberg näite . </s> </p>
<p> <s> Volikogu liikmena leiab ta aga , et kui riik Tootsi alevit kui erandlikku omavalitsust suurema summaga toetaks , poleks see teiste valdade suhtes põrmugi ebaõiglane . </s> <s> “ Me maksame riigile 27 miljonit krooni makse . </s> <s> Samas on Tootsi valla kulud ühe elaniku kohta Pärnumaa kõige väiksemad . ” </s> </p>
<p> <s> Teine võimalus oleks Eesti valdade tulubaasi kujundamise põhimõtted normaalseks muuta . </s> <s> “ Praegu jääb 56% üksikisiku tulumaksust vallale ja suurem osa valdadest ei tule sellega toime , vaid sõltub riigi toetusest . </s> <s> Võibolla peaks vallale jääv protsent olema suurem . ” </s> </p>
<p> <s> Kuni riik on pannud vallad keskvõimust sõltuma , peaks ta vallaga jagama ka vastutust kodanike eest . </s> </p></div3>
          <div3 type="artikkel"><head> Tool ja vaip ootavad president Lennart Merit </head>
<p> <s> <hi rend="kaldkiri"> 28.08.2001 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Kivipäev tõi Põlvamaale Savi tallu üle tuhande huvilise kogu Eestist ja Lätistki </hi> </s> </p>
<p> <s> Kivipäevale ei pääsenud niisama : iga osaleja pidi teeveerde tooma jõukohase kivi . </s> <s> Taluõuelt leidis aga veel ühe Savi talu - hiigelsuure tordi , mille kõrsikutest aia taga rohelisest võist murul seisid leivast hooned ja ubadest kivid . </s> <s> Aga enne kui peremees <hi rend="rasvane"> Arvo Jää </hi> ja perenaine <hi rend="rasvane"> Eela Jää </hi> katustesse noa sisse lõid , pidid kivipäevalised töötubade tegemistesse sukelduma . </s> </p>
<p> <s> OÜ Päide Kivi töömehed Lääne-Virumaalt näitasid paekivisillutise paigaldamist . </s> <s> Sauna ees askeldasid nende kolleegid Kehra Kivitehasest ja õpetasid betoonist kõnniteekivide mahapanekut . </s> </p>
<p> <s> <hi rend="rasvane"> Paekivist hambakivini </hi> </s> </p>
<p> <s> Põlvalane <hi rend="rasvane"> Meelis Ojavere </hi> valmistas maakivikamina , <hi rend="rasvane"> Kaire Paas </hi> ning <hi rend="rasvane"> Katy Pähn </hi> Võrust maakividest müüri . </s> <s> Hauakivimeister <hi rend="rasvane"> Margus Ruuder </hi> tahus vaatajate silme all Savi talule oma kivi , Mooste mehed OÜst Ralos-Kivi olid kaasa toonud antiikkivi näidiseid . </s> </p>
<p> <s> Kuid ega töötubade tegevus ehituskiviga piirdunud . </s> <s> Maniküürija <hi rend="rasvane"> Merike Tigas </hi> pani küüntele kaunistuskive . </s> <s> Kanepi valla veterinaararst <hi rend="rasvane"> Ljubomir Vassilko </hi> kutsus vabanema hambakivist . </s> <s> “ Et olen loomaarst , siis inimesi ma ei ravi , ” muheles mees ja rääkis , et hambakivi on kassidele-koertele samasuguseks nuhtluseks kui meilegi ja hambapasta vajalik hügieenivahend . </s> </p>
<p> <s> “ Mõni peremees hakkab selle jutu peale naerma , aga kui ma ta koera suu lahti teen , jääb uskuma . </s> <s> Hambakivi tekitab igemepõletikku , see omakorda seedimishäireid ja sooltepõletikku , ” loetles tohter ja soovitas lemmiklooma hambaid kaks korda aastas kontrollida lasta . </s> </p>
<p> <s> “ Kui ka haldusreformiga töötuks peaksin jääma , ei karda ma vähemalt leivata jäämist , ” naeris Mikitamäe vallavanem <hi rend="rasvane"> Inara Luigas </hi> , kes küpsetas vanaemade retsepti järgi setu õllepliine ja pakkus juurde põhjamaist aprikoosikeedist - tikri-porgandimoosi . </s> <s> <hi rend="rasvane"> Niilode </hi> pere Nopri talumeierei pakkus maitsta ja koju kaasagi naturaalseid piimatooteid . </s> </p>
<p> <s> Ei unustatud ka vaimutoitu . </s> <s> Sellal kui vanemad jututoas TÜ professor <hi rend="rasvane"> Volli Kalmu </hi> , vääriskiviteadlase <hi rend="rasvane"> Tõnu Pani </hi> ja paeliidu asutajaliikme <hi rend="rasvane"> Kalju Metsamäe </hi> loenguid kuulasid , maalisid lapsed <hi rend="rasvane"> Anne Prangeli </hi> juhendamisel kividele ja valisid perekond <hi rend="rasvane"> Kallavuse </hi> eestvõttel kivikuningat . </s> <s> Ei puudunud ka teleekraanilt tuttav kivivalvur <hi rend="rasvane"> Ropka </hi> . </s> <s> Küll aga polnud kivipäeval kultuuriminister <hi rend="rasvane"> Signe Kivi </hi> . </s> </p>
<p> <s> <hi rend="rasvane"> Vanakesed kurvastasid </hi> </s> </p>
<p> <s> “ Oleme kutsunud poliitikuid siia igal aastal - tunamullu savipäevale , mullu puupäevale ja tänavu kivipäevale , kuid kohalike kurvastuseks pole nad just agarad tulema , ” rääkis Eela Jää . </s> <s> Tänavugi saabusid vaid riigikogulased <hi rend="rasvane"> Georg Pelisaar </hi> ja <hi rend="rasvane"> Arvo Haug </hi> . </s> </p>
<p> <s> “ Kutsusime ka presidendikandidaate ja praegust presidenti . </s> <s> Aprillis andis presidendikantselei jah-sõna ja Padja talu peremees <hi rend="rasvane"> Arnold Sepp </hi> meisterdas talle puhketooli ning Sikajala talu perenaine <hi rend="rasvane"> Amanda Feigenbaum </hi> teki . </s> <s> Enne üritust saime aga teate , et Meri ei saa siiski tulla , sest sõidab Soome . </s> <s> Kahju vanakestest , kes õhinaga meisterdasid ja ametist lahkuvat presidenti veel näha lootsid . ” </s> </p>
<p> <s> Jää sõnul on kolmel aastal Savi talus kohtutud selleks , et õpetada maarahvale vähem tuntud erialasid , seeläbi elu ja noorus külla tagasi tuua ning külarahva enesega toimetulekut toetada . </s> <s> Järgmise aasta päevade teema on veel lahtine . </s> <s> “ Võibolla pahad päevad , ” naljatas Arvo Jää . </s> </p></div3>
          <div3 type="artikkel"><head> Henn Elmet : Maaülikooli jalgealune on kindlam kui aasta eest </head>
<p> <s> <hi rend="kaldkiri"> 28.08.2001 <bibl> <author> Sirje Pärismaa </author> </bibl> </hi> </s> </p>
<p> <s> <hi rend="rasvane"> Juubelipidustuste käigus üritavad vilistlased EPMÜ-le uut nime leida </hi> </s> </p>
<p> <s> 25. augustil tähistab Eesti Põllumajandusülikool poolesajandandat sünnipäeva . </s> <s> Juubeliaasta pole roosiline olnud : koolil on tulnud pidada lakkamatut võitlust säilimise eest . </s> </p>
<p> <s> <hi rend="rasvane"> Rektor Henn Elmet , kui kindel on praegu EPMÜ jalgealune ? </hi> </s> <hi rend="rasvane"> <s> Kas samade seinte vahel peetakse ka järgmist juubelit ? </s> </hi> </p>
<p> <s> Tahaks loota , et peetakse . </s> <s> Meie jalgealune on kindlam kui aasta tagasi , mil nii haridusministeerium kui Riigikogu mõtisklesid võimaluse üle liita EPMÜ osaliselt TÜ ja osaliselt TTÜga . </s> </p>
<p> <s> Diskussioonid kestsid oktoobrist käesoleva aasta aprillini , mil komisjon võttis vastu otsuse , et kaks Tartu ülikooli ei ühine , vaid teevad koostööd õppe- ja teadusalal ning tugistruktuuride ( praktika- ja spordibaasid ) väljaarendamisel . </s> </p>
<p> <s> <hi rend="rasvane"> Mis teid selles sõjapidamises kõige ebameeldivamalt üllatas ? </hi> </s> </p>
<p> <s> See , et mitmed juhtivad haridusvaldkonna persoonid olid väga vähe kursis meie ülikooli tegelikkusega - noorte huvi , konkursi ja erialade akrediteeritusega Euroopa Komisjonis . </s> <s> Mitme ametniku väidetest jäi kõlama , et toodame töötuid . </s> </p>
<p> <s> Tegelikult võetakse paljudele erialadele vastu väga vähe tudengeid ja töökoht on neist enamikul leitud juba kolmanda kursuse lõpuks . </s> <s> Ka tööturuametis on meie ülikooli lõpetanuid suhteliselt vähe kirjas . </s> </p>
<p> <s> <hi rend="rasvane"> Maaülikooli kaotamise mõte pole praeguse valitsuse vaimusünnitis . </hi> </s> <hi rend="rasvane"> <s> Nagu teada , andis haridusminister Peeter Olesk 1995. aastal välja käskkirja EPMÜ likvideerimise kohta . </s> <s> Kas teadusprorektor Andres Koppeli tööle-asumine haridusministeeriumi oli mõeldud n-ö vastase tagala õõnestamiseks ? </s> </hi> </p>
<p> <s> Seda siiski mitte . </s> <s> ( <hi rend="kaldkiri">Naerab</hi>. ) </s> <s> Aga kindlasti on Koppeli minek meie ülikoolile kasulik , sest ta saab anda vahetut infot meie tegemiste kohta . </s> <s> Koppel asub tööle poliitikaosakonna juhatajana , talle hakkab alluma kogu Eesti õpilaskond I klassist doktoriõppeni . </s> </p>
<p> <s> Ütlesin teda teele saates , et kõige tähtsam on alati ausalt tegutseda . </s> <s> Ausast tegutsemisest peaks meie ülikooli püsimajäämiseks piisama . </s> </p>
<p> <s> <hi rend="rasvane"> Lahingulöömisest on põllumajandusülikooli arengule kasu olnud . </hi> </s> <hi rend="rasvane"> <s> Jaanuaris ütlesite Maalehele kujundamisel olevat uut tüüpi ülikooli , mis on pilootprojekt kogu Ida-Euroopas . </s> <s> Kaugel on lood täna ? </s> </hi> </p>
<p> <s> Meie arengukava näeb ette olulisi muutusi õppe- ja teadustöö korralduses ning ka ruumis ümberpaiknemist - kõik õppetööga seotud üksused peaksid olema Tähtveres . </s> <s> Praegu on meil kuus teaduskonda ja kaheksa teadusarendusasutust . </s> <s> On kavas neid liita . </s> </p>
<p> <s> Mitmel pool tegeldakse ju niikuinii ühtede ja samade probleemidega . </s> </p>
<p> <s> Tahame õppejõude teadustöösse ja teadureid õppetöösse kaasata . </s> <s> Mõne aja pärast võib juba tulemustest rääkida . </s> </p>
<p> <s> <hi rend="rasvane"> Mullu ja tunamullu olid teil riigi suurimad sisseastumiskonkursid . </hi> </s> <hi rend="rasvane"> <s> Kas noorte huvi jätkus ka tänavu ? </s> </hi> </p>
<p> <s> Viimase kolme aastaga on meie sisseastumiskonkurss üha pingelisemaks muutunud . </s> <s> 1999. aastal oli keskmine konkurss kohale 8,3 , mullu 9,0 , tänavu 9,83 . </s> <s> Endiselt on populaarsed kinnisvara planeerimine ja hindamine ( 25 inimest kohale ) , maastikukaitse ja -hooldus ( 20 ) , loodusvarade kasutamine ja kaitse ( 20 ) . </s> <s> Ka vähem poppidel aladel nagu loomakasvatus ja agronoomia on konkurss üle nelja inimese kohale . </s> </p>
<p> <s> <hi rend="rasvane"> Tasuline kõrgharidus hakkab vargsi Eestisse hiilima . </hi> </s> <hi rend="rasvane"> <s> Kas tulevikus jääb osadele maanoortele ülikooli uks suletuks ? </s> </hi> </p>
<p> <s> Erinevalt teistest kõrgkoolidest tuleb meie tudengite põhimass maapiirkondadest , kus pered suuremad , palgad väiksemad ja maksuvõime madalam . </s> <s> Mingi arv tudengikohti peaks jääma riigieelarveliseks . </s> <s> Kui aga riik tahab teha otsuse täielikult tasulisele õppele üle minna , peab sellega kaasnema toimiv õppemaksu tasumise mehhanism : pangalaenud , laenu kustutamine tööle asumisel jne. </s> </p>
<p> <s> <hi rend="rasvane"> Kolme aasta eest rektoriametisse asudes ütlesite , et puudub tasakaal riigi vajaduse ja ettevalmistatavate spetsialistide arvu vahel . </hi> </s> <hi rend="rasvane"> <s> Vastuvõtt on vähenenud , osa erialasid kadunud . </s> <s> Kas tasakaal on saavutatud ? </s> </hi> </p>
<p> <s> Ei ole veel . </s> <s> Siinjuures ei pea ma silmas ainult EPMÜd , vaid teisigi kõrgkoole . </s> <s> Loodan , et sinnapoole liigutakse . </s> <s> On paar eriala , kus riik on tellimust vähendanud - majandus , ärijuhtimine , raamatupidamine . </s> <s> Vast jõuab vähendamine teistegi erialadeni , kus nõudlus väike . </s> </p>
<p> <s> <hi rend="rasvane"> Veterinaariaõppe mahajäämus on olnud pikka aega pinnuks silmas . </hi> </s> </p>
<p> <s> Veteriaariaõppele pannakse Euroopa riikides eriti rõhku , seega on ka sealsed akrediteerimisnõuded väga jäigad . </s> <s> Meil oleks pidanud akrediteerimine toimuma tänavu , kuid me taotlesime juba varem pikendust . </s> <s> Esitasime valitsusele taotluse toetuse saamiseks , et viia õppebaasid ja õppejõud vajalikule tasemele . </s> <s> Seni pole me abi saanud , kuid loodame seda endiselt . </s> <s> Oleme endast peaministrile pealetükkivalt märku andnud . </s> <s> Lootustandev märk on see , et alates sügisest rahastab riik kahe veterinaariaeriala lõpetanud tudengi doktoriõpet Soomes . </s> </p>
<p> <s> <hi rend="rasvane"> Äsja asutati Joosep Tootsi nimeline sihtkapital . </hi> </s> </p>
<p> <s> Toots oli ju mees , kes käis end välismaal täiendamas . </s> <s> Tahame korjata sponsoritelt 10 miljonit krooni ja selle pangaprotsentidest finantseerida tudengeid , kes tahavad end välismaal täiendada . </s> <s> EPMÜ kavatseb ka ise sinna raha annetada . </s> </p>
<p> <s> <hi rend="rasvane"> Põllumajandusminister Ivari Padar soovitas põllumajandusülikoolil ise rohkem oma saba kergitada . </hi> </s> <hi rend="rasvane"> <s> Mida on tehtud oma maine tõstmiseks avalikkuse silmis ? </s> </hi> </p>
<p> <s> Oleme end reklaaminud noorte ja Eesti üldsuse seas ning võtnud osa valitsuse korraldatud konkurssidest teadusuuringute või infobaaside avamiseks . </s> <s> Oleme tihedates sidemetes Lääne-Euroopa riikidega , kuulume Balti- ja Põhja- maade põllumajandusülikoolide ühendusse . </s> </p>
<p> <s> Oleme püüdnud saata tudengeid õppima Ameerikasse ning pidanud plaane ka Aasia suhtes , aga sellest on veel vara rääkida . </s> </p>
<p> <s> <hi rend="rasvane"> Aeg-ajalt on kõneldud vajadusest muuta EPMÜ nime . </hi> </s> </p>
<p> <s> See on päevakorral olnud . </s> <s> Vana EPA nime juurde me tagasi ei lähe , kuigi vilistlased on seda välja pakkunud . </s> <s> Võibolla on kasulik võtta nimest ära sõna “ põllumajandus ” - nii on teinud mitmed teisedki Euroopa ülikoolid . </s> <s> On ju meil suur hulk erialasid , mis pole põllumajandusega seotud . </s> </p>
<p> <s> 25. augustil tuleb sel teemal kõnekoosolek vilistlastega . </s> <s> Ehk saab häid mõtteid . </s> </p>
<p> <s> <hi rend="rasvane"> Tartu kahe kõrgkooli rektorid leppisid ametisse astudes kokku teha koostööd . </hi> </s> <hi rend="rasvane"> <s> Tegelikkuses on asi läinud suisa vastupidi . </s> <s> Tänavu jüripäeval kirjutasite Jaak Aaviksooga alla ühismemorandumile . </s> <s> Kas lõppude lõpuks saab koostööst asja ? </s> </hi> </p>
<p> <s> Tahaks loota ! </s> <s> Õppetöö alal on koostööd tehtud . </s> <s> Vastavalt memorandumile tahame seda ka rohkem avalikustada - et õppetöö ei käiks nii , et TÜ või meie kaupleme õppejõu tööle ja talle makstakse palk otse peo peale , vaid nii , et raha laekub ülikooli eelarvesse ja töö tegija saab palga oma kõrgkooli kassast . </s> </p>
<p> <s> Teaduskoostöö raames oleme lisaks teoksil olevatele projektidele mõelnud ühiste välitööbaaside kasutamisele . </s> <s> Juba sel sügisel viime mitmed plaanid ellu . </s> </p>
<p> <s> <hi rend="rasvane"> Laupäeval tulevad vilistlased juubeliaktusele . </hi> </s> <hi rend="rasvane"> <s> Kas astute nende ette kerge südamega ? </s> <s> Mida ütlete ? </s> </hi> </p>
<p> <s> Süda ei ole raske . </s> <s> Hulga raskem olnuks astuda nende ette , kui EPMÜ-l oleks tänavu või järgmisel sügisel tegevus lõpetada tulnud . </s> <s> Praegu oleme suutnud end säilitada , väga paljudele inimestele ja asutustele tõestada , et oleme vajalikud . </s> </p>
<p> <s> Tahame väga tõsiselt kuulata ka nende arvamusi , kes lõpetanud ülikooli viis , kümme või rohkem aastat tagasi . </s> <s> Seda eeskätt õpetatavate erialade ja õppekavade suhtes . </s> <s> Võibolla räägime praegu tudengitele asjadest , mis on vananenud . </s> <s> Tahame teada , mida uut tuleks võtta nii õppe- kui teaduslikku uurimistöösse . </s> </p></div3>
        </div2>
        <div2 type="rubriik">
          <head> Reportaaž </head>
          <div3 type="artikkel"><head> Hõbedane buss põikas maale </head>
<p> <s> <hi rend="kaldkiri"> 22.08.2001 <bibl> <author> Maarius Suviste </author> </bibl> </hi> </s> </p>
<p> <s> <hi rend="rasvane"> Eelmisel reedel lõppes Palamusel Eesti filme propageeriv ringsõit “ Kinobuss tuleb ! ” </hi> </s> </p>
<p> <s> Kas te teate , kui mitu kilomeetrit on pikk kultusfilm “ Kevade ” ? </s> <s> Või kes seda kõige esimesena rahvale näitas ? </s> </p>
<p> <s> Ega mäleta küll . </s> <s> Või ei tea üldse . </s> <s> Aga Palamuse mees <hi rend="rasvane"> Rein Lestal </hi> ( 66 ) teab seda une pealtki . </s> <s> Sest ta on endine kinomehhaanik . </s> <s> Ja kinomehhaanikud teavad sellised asju . </s> </p>
<p> <s> Lestal oli üks paljudest , kes eelmisel reedel Palamusel hõbedast kinobussi uudistamas käis . </s> <s> Sest kui kodukanti rändkino tuleb - ja veel tasuta ! - , peab minema . </s> <s> Eesti filmid , nii anima- kui mängufilmid , peab ära vaatama . </s> <s> Teisiti lihtsalt ei saa . </s> </p>
<p> <s> <hi rend="rasvane"> Kääridega multikaid tegema </hi> </s> </p>
<p> <s> Animafilmi 70. aastapäevale pühendatud filminäitamised algasid Eesti esimese multifilmi “ Kutsu-Juku seiklusi ” vaatamisega . </s> <s> Algul oli see heli ja lõputa , kuid Kosel , kus kinobuss ka käis , tegid lapsed filmile lõpu ja heli . </s> </p>
<p> <s> Kaks telki oli . </s> <s> Ühes nägi multikaid ja lühimängufilme . </s> <s> Teises tehti videot ja multikaid . </s> </p>
<p> <s> Paber kätte ! </s> <s> Käärid ja liimipulk ka ning läkski multika tegemiseks . </s> <s> Et ise animakangelased ehk tegelaskujud valmis teha ja välja lõigata . </s> <s> Ja oma töö tulemust sai ka näha , abiks arvutitehnika . </s> </p>
<p> <s> Õhtul ehk ööprogrammis sai suurelt ekraanilt meie oma filmimeeste loomingut vaadata . </s> </p>
<p> <s> Palamuset väisas ka <hi rend="rasvane"> Riho Unt </hi> , tuntud animafilmitegija , et oma ja teiste filmi näitada ning valikut kommenteerida . </s> </p>
<p> <s> Unt näitas “ Kevadist kärbest ” , mis , tõsi küll , on <hi rend="rasvane"> Hardi Volmeriga </hi> kahasse tehtud . </s> <s> Aga “ Saamueli Internet ” on päris tema enda oma . </s> <s> Naeru ja itsitamist jätkus . </s> </p>
<p> <s> “ Ise ma ei kipu oma filme vaatama . </s> <s> Tavaliselt vaatan neid alles kolme-nelja aasta pärast , ” tunnistab 20 aastat animafilme teinud Riho Unt . </s> <s> “ Piinlikkust ei ole siiani tundma pidanud . ” </s> </p>
<p> <s> <hi rend="rasvane"> Kino on hädasti vaja </hi> </s> </p>
<p> <s> Kinomehhaanik Rein Lestal , kas tuli endistest aegadest midagi tuttavat ette ? </s> </p>
<p> <s> “ Ei , ” vastab Lestal ausalt , silmagi pilgutamata , “ sest nüüd on ju mängus tehnika viimane sõna . ” </s> </p>
<p> <s> Jah , tõsi see on . </s> <s> Kui Lestal Jõgevamaal filme näitama hakkas , võis supertehnikast vaid unistada . </s> <s> Aga mis oli , see oli - ega tollal osatud ju ette mõeldagi , mis 40 aasta pärast saab . </s> </p>
<p> <s> No aga midagi ikka meeldis , miks te muidu siia Palamuse laululavale rändkinosse tulite ? </s> </p>
<p> <s> “ Algul oli kinobuss tervitatav , emotsionaalselt väga hea , ” löövad mehe silmad särama . </s> <s> “ Aga seda palagani on liiga palju . </s> <s> Minu meelest on ööprogramm liigne , liiga hilja näeb neid häid filme . ” </s> </p>
<p> <s> Palamuse kiriku ees pingil istuv Lestal võtab hetkeks mõtlemisaega . </s> <s> Vaatab korraks nii umbes kaheteistaastasi poisse , kes mööda jalutavad ja kinobussi kiidavad ning jätkab siis : “ Aga eks see võib minu kui vanainimese viga olla ja ainult mulle nii tunduda . </s> <s> Küllap teistele ikka meeldis . ” </s> </p>
<p> <s> Meeldiski , nagu ütles <hi rend="rasvane"> Lembit Puusta </hi> , samuti Palamuse mees . </s> </p>
<p> <s> “ Tore värk , noh . </s> <s> Kaua sa ikka televiisorist filme vaatad . ” </s> </p>
<p> <s> Puusta arvab , et kino on maarahvale hädasti vaja . </s> <s> Ja sellistele tasuta ettevõtmistele tuleb alati rahvast . </s> </p>
<p> <s> Kas oleksite ka siis tulnud , kui oleks piletiraha küsitud ? </s> </p>
<p> <s> “ Noh , ei tea ... </s> <s> Aga mine sa tea ... </s> <s> Oleks vist ikka tulnud . ” </s> </p>
<p> <s> Puusta lemmikfilmid on muidugi mõista Lutsuga seotud “ Kevade ” , “ Suvi ” ja “ Sügis ” . </s> <s> “ Need on nagu oma filmid , ” tunnistab Puusta . </s> <s> Ta teab , mida räägib . </s> <s> Oli ta ju üks paljudest , kes “ Kevade ” massistseenides osales . </s> </p>
<p> <s> Rändkino Lutsu filme ei näidanud . </s> <s> Puusta oleks tahtnud neid küll vaadata . </s> <s> Ikka jälle ja jälle . </s> </p>
<p> <s> Rein Lestal ütleb , et peale Lutsu filmide jäi vahest puudu ka “ Viimne reliikvia ” . </s> </p>
<p> <s> <hi rend="rasvane"> Hobusega kino näitama </hi> </s> </p>
<p> <s> Kinomehhaanik Lestal muljetab , et vanasti , siis kui tema alustas - 1959. aastal - , oli kinonäitamine veidi teistsugune . </s> <s> Algul vedas ta filme ja näitas rahvale kino hobusega , hiljem autoga . </s> </p>
<p> <s> Oli nii : üks aparaat , üks film . </s> <s> Vahel pidi ka väikest elektrijõujaama kaasa tassima . </s> <s> “ Toidet oli ju vaja , ” põhjendab ta ja selgitab , et igal pool elektrit polnud . </s> </p>
<p> <s> Eesti NSV teeneline kultuuritöötaja Lestal näitas filme Palamusel ja Luual . </s> <s> Ta alustas selle tööga niinimetatud Tabivere ringil . </s> <s> Veel enne seda oli ta Tallinnas ja näitas linnarahvale filme Pelguranna kinos . </s> </p>
<p> <s> Hariduselt puidutehnoloog , kuid Tallinna kutsekoolis nr 2 aastase kinokooli läbinud Lestal mäletab , et kassafilmidega oli tükk tegu . </s> </p>
<p> <s> Kui film rajooni tuli , oli ju patt näidata seda vaid ühes kohas . </s> <s> Nii juhtuski , et kassafilmid jooksid mitmes kohas korraga . </s> </p>
<p> <s> Õnneks on filmid mitme ketta peal . </s> <s> Nii et kui ühes kohas oli filmi algus ära näidatud , viis auto selle teise kohta näitamiseks ja nii edasi ja nii edasi . </s> <s> Ühtegi apsakat ei juhtunud . </s> <s> Õnneks . </s> </p>
<p> <s> Palamusel olid loomulikult alati publikunaelaks “ Kevade ” ja teised Lutsuga seotud filmid . </s> </p>
<p> <s> Rein Lestal räägib : “ Kord näitasin “ Kevadet ” kaheksa seanssi päevas . </s> <s> Mõelda vaid : kaheksa seanssi ! </s> <s> See on ju vapustav ! </s> <s> Alustasin kell üheksa hommikul ja lõpetasin hilja õhtul . </s> <s> Saal oli pidevalt rahvast täis , korraga 300 inimest . ” </s> </p>
<p> <s> Lestal kinnitab , et “ Kevade ” esilinastus oli Palamusel ja tema oli see , kes seda rahvale esimest korda näitas . </s> </p>
<p> <s> Kinopilet maksis siis 30 kopikat , veel varem 2 rubla ja 50 kopikat . </s> <s> “ See oli vana Vene rubla vääringus . ” </s> </p>
<p> <s> Lestal lõpetas filminäitamise siis , kui pilet maksis 10-25 krooni . </s> <s> Maarahval polnud raha , et kultuurimajas filme vaatamas käia . </s> <s> Riik tõmbas toetusraha koomale . </s> </p>
<p> <s> Lestali töötasu oli ka ebastabiilne - kord oli , kord polnud midagi . </s> <s> Näiteks 90ndate keskel oli ta kuusissetulek 400 krooni . </s> </p>
<p> <s> “ Umbes 1996.-1997. aastal hakkas riik toetust kärpima , filmiüürid läksid väga kalliks , ei jõudnud neid enam maale viia . </s> <s> Nii hakkaski kino maalt kaduma , ” kõneleb Lestal . </s> </p>
<p> <s> “ Lenin ütles : kõik võib olla , aga kino peab olema , ” meenutab Lestal , “ kuid see loosung ei maksnud üheksakümnendatel midagi - silm oli märg , kui kino ära jäi . ” </s> </p>
<p> <s> Siis , keset jutuajamist , ütleb Lestal , et kultuurimajas , Palamuse omas loomulikult , on tal päevik . </s> <s> Sellest saab näha , mis kuupäeval ta mis filmi näitas ja mitu külastajat oli . </s> </p>
<p> <s> Lähme siis . </s> <s> Kultuurimajja . </s> </p>
<p> <s> Niinimetatud kinoruumis on siiani kaks filminäitamise aparaati . </s> </p>
<p> <s> “ Need toodi siia Tallinnast ja peaksid praegugi töökorras olema - juhtmed seina , film peale ja näita aga , ” räägib Lestal õhinal , kui jälle oma kalleid tööriistu näeb . </s> <s> Ega neid aparaate olegi kaua kasutatud - ämblikuvõrgud peal . </s> </p>
<p> <s> Ta võtab lauasahtlist päeviku , veidi tolmuse , puhub puhtaks ning loeb siis ette , mis seal kirjas on . </s> </p>
<p> <s> Esimene film , mida ta Palamuse kultuurimajas näitas , oli 1979. aasta 1. jaanuaril . </s> <s> See oli Prantsuse oma ja kandis pealkirja “ Nekrutid lähevad sõtta ” . </s> </p>
<p> <s> Sellest ajast hakkas ka päevikupidamine . </s> <s> Mis varem juhtus , milliseid filme ta enne näitas , seda kusagil kirjas ei ole . </s> <s> Ja ei mäleta ka . </s> </p>
<p> <s> Viimane film , mida ta Palamusel näitas , oli 1998. aasta 9. aprillil . </s> <s> See oli “ Flipper ” . </s> <s> Vaatas vaid 13 inimest . </s> </p>
<p> <s> <hi rend="rasvane"> Üheksa aasta 673 filmi </hi> </s> </p>
<p> <s> Lestal ajab päevikus näpuga järge . </s> <s> Ütleb siis , et selle üheksa aasta jooksul näitas ta 673 filmi ! </s> </p>
<p> <s> Ühes nurgas , sealsamas kinoruumis , vedelevad üksteise otsas neli filmiketast . </s> <s> Mis kettad need on ? </s> </p>
<p> <s> Lestal võtab kettad kätte , puhub tolmust puhtaks . </s> <s> Võtab siis ühe neist , kougib filmilindi välja ja ütleb : “ See on “ Kevade “ . ” </s> </p>
<p> <s> Kokku on “ Kevadet ” neli ketast , igas kettas 600 meetrit ehk poolteist täismõõtmetes staadioniringi filmilinti . </s> <s> Seega on kultusfilm 1,2 km pikk . </s> </p>
<p> <s> “ Suvi ” on Rein Lestali kodus garaažis , samasugustel ketastel . </s> </p>
<p> <s> Need väärtfilmid sai ta tänuks hea töö eest kinomehhaanikuna . </s> </p></div3>
        </div2>
        <div2 type="rubriik">
          <head> Kultuur </head>
          <div3 type="artikkel"><head> Eesti kultuur kui napooleonikook </head>
<p> <s> <hi rend="kaldkiri"> 28.08.2001 </hi> </s> </p>
<p> <s> <hi rend="rasvane"> Äsjalõppenud rahvusvaheline vaimuliku muusika festival üllatas ebatavalisuse ja kõrge tasemega </hi> </s> </p>
<p> <s> Hiljuti analüüsis <hi rend="rasvane"> Vaapo Vaher </hi> Maalehes meie kultuuripilti . </s> <s> Ta oli paljust nördinud , leidis , et käib “ muudkui üks pidu ja panemine ” . </s> <s> Suures osas on tal õigus . </s> </p>
<p> <s> Kõik aga nii trööstitu siiski pole . </s> <s> Tänane eesti kultuur on paljukihiline nagu napooleonikook - on kõrgkultuur , marginaalne elitaarkultuur , uusrikaste pseudokõrgkultuur , ehedalt rahvuslik kultuur ja ennekõike , see kõige pinnalisem ja käravam , tüütavam , mürsiku IQ-le vastav , ent majanduslikus mõttes ju kaalukaim - lauskommertskultuur , millele on iseloomulik , et olulisimaks peetakse kulutatud ( ja teenitud ) rahahulka . </s> </p>
<p> <s> <hi rend="rasvane"> Räiged kontrastid </hi> </s> </p>
<p> <s> Ameeriklased teatavad alati uhkesti , kui palju selle või teise filmi tegemiseks raha kulutati . </s> <s> Seda tüüpi ettevõtmiste poole pingutatakse meilgi . </s> <s> Tulistatakse raha rakettide kujul taevasse : maailm kõmiseb vägevasti , kõik taevas tuld täis , võtame laseridki appi . </s> </p>
<p> <s> Kui riigis raha küllaga , siis võib neid ettevõtmisi ju taluda . </s> <s> Mõnes Taanimaa linnas kastetavat peatänavaid pühapäeviti veega , millesse on lisatud roosiõli . </s> <s> Armas asi küll ja väga magus hais ka ! </s> <s> Kuid meil sammuvad peatänavatelgi asotsiaalid pudelikola saatel oma rämpsukottidega . </s> <s> Kontrast roosi- ja mädaneva söögikraami lõhna vahel oleks liiga räige . </s> </p>
<p> <s> Täna räägiks aga siiski hoopis IX Rahvusvahelisest Vaimuliku Muusika Festivalist , mille südameks oli , nagu ikka , Rapla . </s> <s> Millist kultuuri pakuti seal ? </s> <s> Tervelt kolmekümne ühel kontserdil , millest enamik tasuta ning osa jõudis maainimesele päris koju - Kärusse , Koeru , Prangli saarele . </s> <s> Mis sorti üritus see oli ? </s> </p>
<p> <s> Muidugi kõrgkultuuriline . </s> <s> Milles küsimus . </s> <s> Kui esinevad juba Tallinna Kammerorkester , Eesti Televisiooni Tütarlastekoor , <hi rend="rasvane"> Liina Saari </hi> ja maestro <hi rend="rasvane"> Viktor Felitsiant </hi> , on tase teada . </s> <s> Ja üllatusi ei olnudki . </s> <s> Sestap oleks vahest mõistlik peatuda mõnel sellisel kontserdil , mis on ebatavalisemate killast . </s> </p>
<p> <s> Kui paljud eestlased on kuulnud või näinud rataslüürat , fiidelit , keskaegseid löökpille , portatiivset kahe lõõtsakesega orelit ( imehuvitav pill ; heli tekitamise printsiibilt lähedane torupillile , paratamatu kvint-orelipunktiga ) , mida demonstreeris Rondellus ? </s> <s> Vähesed . </s> </p>
<p> <s> <hi rend="rasvane"> Põnev ja ebatavaline </hi> </s> </p>
<p> <s> Ilus ja natuke nukker on mõelda , et keskaegseis sametkostüümes rondelluslased - <hi rend="kaldkiri"> joculatores Dei </hi> ( Jumala laulikud ) käivad mööda Maarjamaad ringi ja mängivad muusikat itaalia XIII sajandi vanadest tabulatooriumidest . </s> <s> Pealegi Püha Domenicuse 700. sünniaastapäeval . </s> <s> ( Ma olen kindel , et Rapla kirikusse tulnuks neid kindlasti kuulama <hi rend="rasvane"> Uku Masing </hi> . ) </s> </p>
<p> <s> Meie suuremates linnades leiavad need kõrgelt koolitatud , paljud koguni <hi rend="kaldkiri"> Schola Cantorum Basiliensise </hi> haridusega muusikud vaevalt sellist huvi ja tunnustust kui välismaal ja ka lihtsalt maal ning väikelinnades . </s> <s> Et nad Lauluväljakul ei kontserteeri , see on loomulik , ja vaevalt nad tahaksidki . </s> </p>
<p> <s> Samad sõnad kehtivad Tartu Gregoriana Tartuensise esitajate kohta , kes on suurelt jaolt Tartu magistrandid . </s> <s> Neid juhendab <hi rend="rasvane"> Lilian Langsepp </hi> , kes paarisajale kuulajale tutvustas ka oma imepilli - hispaania barokkharffi , mis valmistet vanade traktaadiõpetuste järgi <hi rend="kaldkiri"> Georg Wagner-Stiftungi </hi> ( Šveits ) sponsorsummadest . </s> </p>
<p> <s> Kui meie esimese põlve rikkad tulevad mingil määral kaasa tavakõrgkultuuriga ( sõna “ pseudo ” ei tahakski kasutada , midagi pseudolikku pole mitte muusikas , vaid vastuvõtus ) , siis gurmaanid , kes väärikalt hindaksid sedalaadi marginaalset elitaari , sünnivad nende tõenäoliselt palju haritumas kolmandas põlvkonnas . </s> <s> Kuid kas gurmaane ilmtingimata vaja ongi ? </s> </p>
<p> <s> Nii imelik kui see ka pole , läheb selline muusika suurepäraselt ka inimesele , kes on muusikalise erihariduseta . </s> </p>
<p> <s> Ei , see polegi imelik ! </s> <s> Kujutava kunsti suhtes <hi rend="kaldkiri"> tabula rasasid </hi> ( koguni alaealisi ) on testitud , kusjuures neile näidati ühelt poolt <hi rend="rasvane"> Mirot'd </hi> ja <hi rend="rasvane"> Picassot </hi> , teiselt <hi rend="rasvane"> Buschi </hi> ja <hi rend="rasvane"> Breughelit </hi> , ning neile mõlemale vastukaaluks konservatiivset , kõrgelt koteerit klassikat . </s> <s> Selgus , et huvituti just uuest ja väga vanast . </s> <s> Küllap on nii ka muusikaga . </s> </p>
<p> <s> Et ka XX sajandi muusika innukaid kuulajaid leiab , tõestas <hi rend="rasvane"> Elke Unt-Kortelainen </hi> . </s> <s> Messiaeni linnulaulu rütmikaga tembitud vaba dodekafoonia , Alaini laadid ja peen segataktilisus ( üsna setupärane muuseas ! ) - uuemat muusikat ei kuulatud halvemini kui <hi rend="rasvane"> Pergolesit </hi> . </s> </p>
<p> <s> Ja kui meeldiv oli pärast sel suvel palju kuulat ja kõrgelt koteerit igihalja saksa klassikalise vaimu ilmingute ( <hi rend="kaldkiri"> pardon </hi> , need on juba tüütuseni igihaljad ) kuulata värvivärsket , espriikat prantsust . </s> </p>
<p> <s> Kõige huvitavam , suisa lausarusaamatu on aga see , kuidas oli võimalik korraldada 31 ( ja sealjuures enamasti tasuta kontserti ! ) alla poolemiljonise eelarve juures ! </s> <s> ( Tean , et Tallinna Orelifestival vajas kahte miljonit . ) </s> </p>
<p> <s> Peakorraldaja <hi rend="rasvane"> Raimo Kivistik </hi> on imemees ! </s> </p>
<p> <s> <hi rend="rasvane"> Enn Vetemaa </hi> </s> </p></div3>
          <div3 type="artikkel"><head> “ Kuningas Oidipus ” Haapsalus </head>
<p> <s> <hi rend="kaldkiri"> 28.08.2001 </hi> </s> </p>
<p> <s> 25. augustil toimub Piiskopilinnuse vabaõhulaval Eesti Riikliku Sümfooniaorkestri suvelõpukontsert pealkirjaga “ Kuningas Oidipus ” . </s> </p>
<p> <s> Ettekandele tulevad kaks vanakreeka mütoloogiast tuntud kuningas Oidipuse ainelist teost - Eino Tambergi süit “ Kuningas Oidipus ” ja Igor Stravinski ooper-oratoorium “ Oedipus rex ” . </s> </p>
<p> <s> Mõlemas teoses on kaastegev Eesti Rahvusmeeskoor . </s> <s> Stravinski “ Oedipus rexis ” laulavad peaosi eesti tunnustatuim oratooriumitenor Mati Turi ( Oidipus ) ning Soome Rahvusooperi juhtiv metsosopran Anna-Lisa Jakobsson ( Iokaste ) . </s> <s> Teistes osades astuvad üles Juha Riihimäki ( tenor , Soome Rahvusooper ) , Leonid Savitski ( bass ) , Mati Palm ( bass ) ning Teo Maiste ( bass ) . </s> </p>
<p> <s> Kontserti dirigeerib maestro Eri Klas , lavastaja on Mikk Mikiver . </s> <s> Lisaks muusikale kõlavad valitud katkendid tragöödiast Mikk Mikiveri ja Elina Reinoldi esituses . </s> </p>
<p> <s> XIII sajandist pärinev Haapsalu Piiskopilinnus on varemeis juba 1688. aasta tulekahjust saadik . </s> <s> Linnuse õuele püstitatud vabaõhulava ehitatakse rohkearvulise esinejaskonnaga kontserdi tarvis suuremaks . </s> </p></div3>
          <div3 type="artikkel"><head> Depeche Mode alustab teistkordset vallutusretke </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Inglise menubänd Depeche Mode annab oma maailmaturnee käigus 28. augustil kontserdi Tallinnas . </s> <s> Järgmised kontserdid toimuvad Riias ja Vilniuses . </s> </p>
<p> <s> Bänd alustas 1980. aastal , niinimetatud elektroonilisel ärkamisajal , kui futuristlikud masinmuusikud vajasid läbimurdeks meeldejäävaid hümne . </s> <s> Algselt kuulusid sellesse sündipop-futubändi Andrew Fletcher ( kitarr , laul ) , Martin Gore ( kitarr , laul ) , Vince Clarke ( süntesaator , laul ) ja David Gahan ( laul ) . </s> <s> Viimane muide pakkuski pundile Prantsuse moeajakirja järgi nimeks Depeche Mode . </s> </p>
<p> <s> Kontsertesinemiste jaoks võeti 1982. aastal appi veel üks mees - Alan Wilder , kellest kohe sai bändi täieõiguslik liige . </s> </p>
<p> <s> Praegu jätkatakse kolmekesi - Gahan , Gore ja Fletcher . </s> </p>
<p> <s> Grupi esikalbum “ Speak And Spell ” ilmus 1981. aastal . </s> <s> Üks esimesi edukaid lugusid oli “ Dreaming Of Me ” . </s> <s> Uus lehekülg pöörati Gore'i kirjutatud “ See Youga ” , mis kerkis Inglise edetabelis kuuendaks . </s> <s> Gore sai aastal 1999 loometegevuse eest auhinna . </s> </p>
<p> <s> Üheks parimaks singliks võib pidada “ Enjoy The Silenceit ” , mis väljastati 1990. aastal . </s> <s> Ka 1997. aasta “ It's No Good ” paelub tähelepanu stiili ja saundi poolest . </s> </p>
<p> <s> Oma eksistentsi jooksul on bänd suutnud müüa üle 50 miljoni albumi , suvistel kontsertidel esitatakse nii vanu lööklaule kui ka uusima albumi “ Exciter ” lugusid . </s> </p>
<p> <s> Grupil on Eestis fänniklubi . </s> <s> Lähipäevil peaks ilmuma ka Depeche Mode'i tribuutplaat “ No Hidden Catch ” , kus koverversioonidega tuleb lagedale 17 bändi , teiste hulgas Blind , Claire's Birthday ja Dallas . </s> </p>
<p> <s> Depeche Mode'i on lisaks muusikale kiidetud ka efektse lavashow eest . </s> <s> Kel kolme aasta eest bänd Tartus nägemata jäi , saab nüüd Tallinnas kaasaelamiseks uue võimaluse . </s> </p></div3>
          <div3 type="artikkel"><head> Siiruviiruline muna Viljandi lossimägedes </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Hea sepp mitut rauda korraga ei tao , kuid Ugala suvelavastuses “ Roheline muna ” mindi just seda teed . </s> </p>
<p> <s> Viljandi lossimägedes rahva ette toodud risotoorium ehk muusikaline naljamäng kandis nii paljusid eesmärke , et lõpptulemus jäi nähtamatuks nii rahvale kui asjatundjatele . </s> </p>
<p> <s> Peeter Volkonski poolt Alo Mattiiseni muusikale loodud “ Rohelise muna ” libreto meenutas head absurdianekdooti , kuid sõnade veidruse kustutas pea täielikult etenduse algusele järgnenud poliitiline anekdoot . </s> </p>
<p> <s> Nimelt kutsuti ootamatult lavale presidendikandidaat Tunne Kelam , kelle veerandtunnine kampaaniajutlus muutis teatritüki pulsi algusest peale katkendlikuks . </s> <s> Seda enam , et Kelami jutu puhul oli tegu ajatu KGB-seigaga , mida oleks huvitav jälgida raadio külalissaates , kuid mitte suvelavastuse osana . </s> </p>
<p> <s> Reklaamide põhjal jäi mulje , et Andres Lepiku lavastus taastab 1980ndate Tartu Levimuusikapäevade ja varjatud vabadusenõudmise õhkkonda . </s> </p>
<p> <s> Kuigi sovjetirežiimile vastandumist rõhutati etenduse kestel korduvalt , jäi ühise Eesti asja ajamise ja keeldude murdmise tunne tekkimata . </s> <s> Laulva revolutsiooni aegsed videokaadrid suurel ekraanil olid küll huvitavad , kuid muutsid etenduse veelgi katkendlikumaks . </s> </p>
<p> <s> Ja millal ometi jätavad avaliku elu tegelased võltsi “ alotamise ” ? </s> <s> Kogu eesti rahvas suhtub Alo Mattiisenisse täie austusega , kuid see , et kõik mikrofoni juurde sattunud kodanikud trügivad varalahkunud muusikule sõbraks , ei ole ilus . </s> <s> Inimese eesnimi jäägu ikkagi sinasõprade pärusmaaks - seda ka pärast surma . </s> </p>
<p> <s> Igas tõrvapotis on ka oma meetilgad . </s> <s> “ Rohelise muna ” meetilkadeks olid Jaan Kaplinski tabavad vahetekstid , mis lõid silla globaliseeruva kapmaailma ja minevikku jäänud sotsõuduste vahele . </s> <s> Kaasaegse ühiskonna kriitika mõjus hulga elutervemalt kui siiruviirulise ja lipp lipi peal muna ülejäänud kihid . </s> <s> Saatuse irooniana kuulusid Kaplinski tekstid aga suvelavastuse tervikusse , mis teenis kokkuvõttes tasa ainult ühe eesmärgi - rahateenimise . </s> </p></div3>
          <div3 type="artikkel"><head> Ersamaal vihma nõidumas </head>
<p> <s> <hi rend="kaldkiri"> 23.08.2001 </hi> </s> </p>
<p> <s> <hi rend="rasvane"> Kuus Eesti Ersa-Mokša sõpra käisid hõimurahvast lähemalt uurimas </hi> </s> </p>
<p> <s> Mordvasse ei sattunud me juhuslikult . </s> <s> Tartus ülemöödunud aastal asutatud Eesti Ersa-Mokša Sõprade Seltsil olid talv läbi ersa keele tunnid . </s> <s> Õppides ja harjutades sugenes veendumus , et on vaja minna kohale , saada keelepraktikat . </s> <s> Ning teha midagi kasulikku - näiteks külades rahvapärimust koguda . </s> <s> Nii me 15. juulil kuuekesi läksimegi . </s> </p>
<p> <s> <hi rend="rasvane"> Mordvas elab kaks rahvast </hi> </s> </p>
<p> <s> Miks ma räägin Mordvamaast , aga ersa keelest ? </s> <s> Tegelikkuses on olemas ersad ja mokšad - kõige lõunapoolsemad soomeugri rahvad , kes Vene riigile allutatud . </s> <s> Või õigemini “ üks rahvas kahe keelega ” , nagu tabavalt öeldakse . </s> <s> Mordvalane - mordvin - on vallutajate pandud ühendnimetus kõigi sealsete soomeugrilaste kohta , algselt küllap sama halvustav kui eestlaste kohta tšuhnaa . </s> <s> Kuna käisime ersa külades ja suhtlesime just ersalastega , siis ütlesime isekeskis , et oleme Ersamaal . </s> </p>
<p> <s> Ersasid-mokšasid kokku on vist alati rohkem olnud kui eestlasi . </s> <s> Viimane rahvaloendus Venes näitas ersasid umbes 750 000 ja mokšasid 350 000 hinge . </s> <s> Tõsi , suurem osa neist enam oma emakeelt ei räägi , ent kui arvestada , et viimati said nad vabalt omal maal elada üle 350 aasta tagasi ja et omakeelne kooliharidus on sealmaal ikka veel sama hästi kui olematu , siis kõneleb see rahvaarv meile mitte rammetust hääbumisest , vaid ikka veel väga vintskest ja visast elujõust . </s> </p>
<p> <s> <hi rend="rasvane"> Olematu riigi pealinn </hi> </s> </p>
<p> <s> Meie visadus pandi proovile neljateisttunnise sõiduga Moskva-Saranski bussis , milleks osutus vineeriga paigatud ja traadiga koomale tõmmatud muinasaegne Ikarus . </s> <s> Arvasime , et see riist küll nii kaugele ei sõida , aga ta puistas meid ligi 700kilomeetrise öise sõidu järel palavusest ja magamatusest poolsegastena Sarani linna külje all murule . </s> </p>
<p> <s> Saran või Saran oš , venepäraselt Saransk , on umbes 350 000 hingega linn “ riigis , mis riik ei ole ” - Mordva vabariigi pealinn . </s> <s> Hoolimata püüdlustest suurlinnalikkusele , ollakse siiski vaid kohaliku tähtsusega keskus kõigi oma laiuvate hruštšovka-magalate , kesklinna mittetöötavate purskkaevuridade , valgeks lubjatud puiestike ja tänavakaubitsemisega . </s> <s> Ersa-mokša rahvast peaks linnas olema pisut üle kolmandiku , kuid näha ega kuulda ei ole seda kuskilt . </s> </p>
<p> <s> Eesti parim Mordva-tundja Heno Sarv on Saranile andnud kujundliku nime : Stagna Viimane Oaas . </s> <s> Lenini kuju võib imetleda ka keset Puškini-nimelist parki , linnaväljakutest kõnelemata . </s> <s> Rööbiti kulgevad tänavad Demokratitšeskaja ja Kommunistitšeskaja - esimene väike ja kitsas , teine avar ja lai . </s> </p>
<p> <s> <hi rend="rasvane"> Ersa küla kui väikelinn </hi> </s> </p>
<p> <s> Ersa küla võiks olla oma tuhande kuni viie tuhande hingega meie mõistes väike linn . </s> <s> Võiks , aga ei ole , sest puudub linlik jaotus tootvaks ja teenindavaks rahvaks , puuduvad teenindavad asutusedki . </s> <s> Mordva on põllumajanduspiirkond ja nii pole ime , et põllumajandusega tegelevad maal peaaegu kõik . </s> <s> Mõni pood külades küll on , kuid ostetakse neist vist peamiselt soola ja tikke . </s> <s> Riietusesemed tuuakse enamasti linnast turult . </s> <s> Igas peres küpsetatakse leiba ja peaaegu igas peres aetakse metsakohinat , millel kõlav ersakeelne nimi - tšenks . </s> </p>
<p> <s> Ersa külade nimed on venestatud , inimesed õnneks mitte väga . </s> <s> Esialgu ei saa arugi , et ametliku venekeelse Povodimovo või Tšindjanovo külanime taga peidab end vana ersa nimi Poovod vele või Kende vele . </s> <s> Aga jutus hakkavad nad kõrva - kohalikud inimesed kasutavad ikka omakeelseid nimesid . </s> </p>
<p> <s> Käisime viie päeva jooksul kuues külas , mis kõik olid eri nägu . </s> <s> Meie saatjad selgitasid ka murdeerinevusi , ent nende täpsemaks tabamiseks oli meie kõrv veel tönts . </s> <s> Vaeseimas külas oli vanadel inimestel kõige rohkem rahvalaule meeles ja neid esitati justkui iseenesest . </s> <s> Kõige jõukamas , paljude kivimajade ja mootorratastega külas vanemaid laule hoopis häbeneti . </s> </p>
<p> <s> <hi rend="rasvane"> Otsisime kelme ved </hi> </s> </p>
<p> <s> Poole reisi ajal hakkas kuumus juba läänemerelase taluvuse piire ületama . </s> <s> Kaamerat hoidev käsi oli kogu aeg libe ja ajuti eksisid sõrmed nuppudel . </s> <s> Põhiliseks sooviks kuhugi saabudes kujunes kelme ved ! - külma vett . </s> <s> Käisime ujumas , olgugi et järved sisaldasid ainult lembe ved ehk sooja vett . </s> <s> Meie teejuhid külas , veidi üle kahekümneaastased ersa noorikud aga vette ei tulnud . </s> <s> Komme selline . </s> <s> Ehk olid nad kuumaga rohkem harjunud ka . </s> </p>
<p> <s> Kõige palavamatel keskpäevadel üritasime küsitletavaid inimesi rohkem tuppa meelitada . </s> <s> Vahel sattusime niimoodi hoopis plekk-katusega pööningule , kus leitsak otse põrgulik . </s> <s> Kohalik pikas tumedas kleidis vanamammi näitab-seletab ega tee kuumast väljagi , sina aga lainetad üleni , näpud käivad kaamera- või makinuppudel jumal teab kuidas , suu aga peab vormima juba järgmist veidigi ersakeelset küsimust välja toodud kindlasti haruldaste esemete otstarbe kohta . </s> </p>
<p> <s> <hi rend="rasvane"> Ugri kuninganna rahvariietes </hi> </s> </p>
<p> <s> Vist kõige võimsama elamuse kuumusest värelevates Ersamaa külades saime pooljuhuslikult . </s> <s> Olime tulnud üht rahvalaulikut filmima ja lindistama tema koju , üsna tagasihoidlikku majja suure tee ääres . </s> <s> Laulik , vana naine , oli külaansambli üks eestlauljaid . </s> <s> Läksime tema poolt enne salvestamist läbi . </s> <s> Märkasin , et eeskojas on kott rahvarõivastega . </s> </p>
<p> <s> Maja ja aeda näidates küsis laulik umbes nii , et kas olete rahvarõivaste kandmist näinud . </s> <s> Andsin mõista , et teda rahvarõivastes filmida oleks muidugi toredam . </s> <s> Seepeale hakkas ta neid järk-järgult igapäevariiete peale seadma ning panigi oma täieliku rõivakomplekti sealsamas maja trepil selga . </s> <s> Ja korraga ei saanud me enam millestki aru . </s> </p>
<p> <s> Tundus , et meie ees on hoopis keegi teine , kes , silmades tarkus ja näol rangus , sättis laubale iidset ersa naiste peaehet otsekui kõrgestisündinute kuningakrooni . </s> <s> See pilt oli nii kummaline , nii teistsugusest maailmast pärit , et tundus : kogu ümbrus , lagunev trepp , kitsuke majaesine ja taamal paistvad repetanud kolhoositöökojad on ainult närune paberkuliss , mis esimesest tõukest puruneks . </s> </p>
<p> <s> <hi rend="rasvane"> Ersad saatsid Moskvasse rajuvihma </hi> </s> </p>
<p> <s> Meie külasoleku viimastel päevadel räägiti poolisui korraldatavast ühisest vihmapalvusest - põud hakkas põlde kuivatama ja kaevudes nappis vett . </s> <s> Olime aru saanud , et sellele palvusele meid parema meelega ei kutsuta , sest võõras pilk võivat mõju vähendada . </s> <s> Kuulsime veel kaheldavat , et ehk peaks nii võimsa abinõu nagu ühispalvus halvemateks aegadeks jätma . </s> </p>
<p> <s> Vihm sai meid kätte tolmuses ja räpases Moskvas , kui istusime jõe lähedal pargis klaaskatusega paviljonis . </s> <s> Ta tuli tõelise orkaanina koos taevast lõikavate välkude , vahetpidamatute kõuekärgatuste ja rajuhoogudega . </s> <s> Klaaskatus me peade kohal jäi millegipärast terveks ja me ei saanud isegi üleni märjaks . </s> <s> Alles rongile jõudes kuulsime tohutust kaosest linnas . </s> <s> Mitmes kohas olid elektrikatkestused , seisid trammid ja metroo . </s> <s> Vist olid meie sõbrad ersad vihmapalvuse lõpuks ikka läbi viinud ... </s> <s> Indrek Särg </s> </p></div3>
        </div2>
        <div2 type="rubriik">
          <head> Poliitika </head>
          <div3 type="artikkel"><head> Mägra Märt </head>
<p> <s> <hi rend="kaldkiri"> 28.08.2001 </hi> <hi rend="rasvane"> Lennart jahmatas USA valitsust </hi> </s> </p>
<p> <s> Neil päevil oli meil sünnipäev , aga lehed tulid hoopis valede pealkirjadega välja : “ Lennart Meri jahmatas USA valitsust ” , “ Meri kriitika sundis Laari tegudele ” , “ President nõuab kolmikliidult salajase erastamise lõpetamist ” . </s> </p>
<p> <s> Ja ikka nõnda edasi . </s> <s> Ma ei tea , kus on see president , kes kolmikliidu salajast erastamist nõuab ! </s> <s> Kui sünnipäev , siis sünnipäev . </s> <s> Sünnipäev on pühitsemiseks ette nähtud . </s> </p>
<p> <s> Mis aga NRGsse puutub , siis ütlesid asjatundjad praktikud sedasama , et asi on tükati narr . </s> <s> Ajusid on meil ülearu . </s> <s> Ka võimukandjad ootavad abi põletavate probleemide lahendamisel - aga mida ei sünni , see on koostöö . </s> </p>
<p> <s> Põllumees Juhani sõnul erinevad teadlane ja poliitik nagu öö ja päev . </s> <s> Poliitiku eesmärk on saada võim kätte , teadlasel on aga vaja tõde . </s> <s> Selle tõttu on poliitika räpane küll , aga samas paratamatu . </s> <s> Mis me teeksime , kui meil poliitikatki poleks ? </s> </p>
<p> <s> Üks akadeemik arvas , et valitsus on edevaks läinud . </s> <s> Kui ametis peetakse rumalaid ministreid , mis mõtet on siis asja akadeemiliselt arutada . </s> </p>
<p> <s> Paistab olevat hilinenud mäejutlus . </s> <s> Peale selle olla lisaks presidendile , kes seda elektrijaamade asja varem uurinud , veel terve rida akadeemikuid , kes sedasama teinud . </s> <s> Kui president oleks kas või neli aastat tagasi öelnud , mis ta uuringute käigus teada sai . </s> <s> Või akadeemikud . </s> </p>
<p> <s> Nojah , aga sellest riigihakatisest , millest esmaspäeval juttu tuli . </s> <s> Ta oleks nagu kümneaastaseks saanud või rohkemgi . </s> <s> Ja seda täiesti ootamatult . </s> </p>
<p> <s> Muidugi leidus igasuguseid vanu ja noori mehi , kelle arvates tulnuks panna riigile üle kaheksakümne . </s> <s> Arvavad nii vist tänaseni . </s> </p></div3>
          <div3 type="artikkel"><head> Lääne-Virumaa - kui liituda , siis arukalt </head>
<p> <s> <hi rend="kaldkiri"> 28.08.2001 <bibl> <author> Erika Klaats </author> </bibl> </hi> </s> </p>
<p> <s> <hi rend="rasvane"> Vallajuhid usuvad , et edasi tuleb minna veenmise , mitte vägivallaga </hi> </s> </p>
<p> <s> “ Valdu on ehk tõesti palju , ise toime tulejaid aga vähe , ” nõustub Rakvere vallavanem <hi rend="rasvane"> Aivar Aruoja </hi> . </s> <s> Ta lisab , et kui kohalik rahvas näeb asju valitsejatest erinevalt , on kusagil midagi viltu ja edasi tuleb minna arukalt . </s> <s> Haldusreformi puhul käib jutt ikkagi omavalitsemisest , mitte valitsemisest . </s> <s> Kõik omavalitsust puudutav on aga inimesele eriti lähedane ja peaks olema iseäranis tema otsustada . </s> </p>
<p> <s> <hi rend="rasvane"> Proovida võiks </hi> </s> </p>
<p> <s> Lääne-Virumaa omavalitsusjuhid olid aasta alguses õppereisil Schleswig-Holsteini liidumaal . </s> <s> Sealne halduskorraldus pani Virumaa meeste mõtte ühisvalla suunas liikuma . </s> <s> “ Me ei vastanda end omavalitsuste liitmisele , vaid soovime , et tekiks võimalus valida - kas jääda iseseisvaks , liituda või teha koostööd , ” selgitavad oma seisukohta Sõmeru ja Rägavere valla juhid . </s> </p>
<p> <s> Veebruaris leppisid Lääne-Viru maavanem <hi rend="rasvane"> Marko Pomerants </hi> ja siseministeeriumi esindajad kokku , et reformi tulemusena võib Lääne-Viru maakonda jääda kuus omavalitsus- üksust praeguse 18 asemel . </s> </p>
<p> <s> Kui valitsus käis välja oma ettepanekud , siis kohapealsete plaanidega need ei ühtinud . </s> </p>
<p> <s> Näiteks Tamsalu vallavolikogu peab loogiliseks küll valitsuse ettepanekut liita ühte Tamsalu linn ja vald , kuid suurvaldade idee puhul jääb see võrreldes teiste omavalitsustega liiga väikseks . </s> <s> Tamsalu elanikud kasutavad osaliselt Väike-Maarja meditsiiniteenuseid , kiirabi , kooli jne , Väike-Maarja elanikud Tamsalu raudteejaama . </s> <s> Et kahe valla vaheline maa on nii väike ja bussiliiklus üsna hea , teeks see Väike-Maarjaga ühtseks tervikuks sulamise lihtsaks . </s> </p>
<p> <s> Kunda linnavolikogu otsuses oli , et Pandivere veekaitseala piirist välja jääv osa Sõmeru valla territooriumist kuni Ubjani võiks liituda Kundaga . </s> <s> Kundaga võiks ühineda Viru-Nigula vald , osa Vihula vallast , Sõmeru vallast ja mõni küla Haljala vallast . </s> <s> Samuti toetati võimalust moodustada maakonnast üks omavalitsus . </s> </p>
<p> <s> Avinurme vallavolikogu nõustus Lohusuu vallavolikogu otsusega liituda Lohusuu valla Kärsi , Jõemetsa ja Piilsi küladega . </s> <s> Samuti tegid nad ettepaneku Tudulinna volikogule valdade ühendamiseks ja taotlesid Avinurme-Tudulinna ühinenud valla allutamist Rakvere regiooni koosseisu , millega kaasneks maakonna piiride muutmine . </s> </p>
<p> <s> <hi rend="rasvane"> Avinurmet tõmbab Tartu </hi> </s> </p>
<p> <s> Uurimustest selgus , et enamik rahvast peab ühinemist naabervaldadega otstarbetuks . </s> <s> Eelkõige kardavad inimesed , et selle tagajärjel jäävad külad elanikest tühjaks . </s> <s> Küll aga peavad nad õigeks , et Avinurme valla koosseisu peaksid kuuluma need naabervaldade külad , mis Avinurmega seotud ja kasutavad Avinurme valla teenuseid . </s> </p>
<p> <s> Praegune Ida-Virumaa keskus Jõhvi ei ole kahjuks kujunenud Avinurme tõmbekeskuseks . </s> <s> Valla sümboliks on põhiliselt jäänud 1940. aasta eelne maakonnakeskus Tartu . </s> <s> Seepärast peavad vallajuhid otstarbekaks taotleda Avinurme allutamist kas Tartu või Lääne-Viru maakonnale . </s> </p>
<p> <s> <hi rend="rasvane"> Aita ennast ise </hi> </s> </p>
<p> <s> Sõmeru vallavolikogu on otsustanud toimida edasi olemasolevates piirides iseseisva vallana keskusega Sõmerul või ühineda Rägavere vallaga . </s> </p>
<p> <s> Sõmeru ja Rägavere toetavad ka ühisvalla ideed ning on jätkuvalt valmis tegema koostööd Kunda ja Viru-Nigula omavalitsusüksuste liitumise tulemusena moodustuva uue kohaliku omavalitsusüksusega . </s> </p>
<p> <s> Sõmeru vallavanema <hi rend="rasvane"> Veljo Kallipi </hi> hinnangul on ühisvalla peamised plussid suurem konkurentsivõime , ühiste ametnike parem kompetentsus ja piirkonna arendamise võime . </s> </p>
<p> <s> Strateegiliselt läbi mõeldud ettepanek võimaldab Kallipi sõnul käivitada Eesti ulatuses huvitava liitunud valdade võrdlusvariandi , et hinnata ühe või teise süsteemi eeliseid ja puudujääke pikema perioodi jooksul . </s> </p>
<p> <s> PHARE väikeprojekt , mille raames antud ühisvalla lahendus sai möödunud aastal välja töötatud , ongi mõeldud uute kogemuste saamiseks ja levitamiseks , et toetada Eesti halduskorralduse arendamist . </s> </p>
<p> <s> “ Maakondlik liitvald on üks meie võimalusi , ” kinnitab Lääne-Viru Ühisomavalitsuse juht <hi rend="rasvane"> Jaan Lõõnik </hi> . </s> </p>
<p> <s> Ühisomavalitsuskogu peab Lõõniku sõnul otstarbekaks algatada arutelu maakondliku omavalitsuse taastamiseks , näiteks maakondliku liitvalla või siis maakondliku omavalitsustasandi kaudu . </s> <s> Sel moel säilitaksid praegused vallad ja väikelinnad kogukondadena oma senise staatuse ja suuruse , kuid täidaksid ühiselt suuremaid ülesandeid . </s> </p>
<p> <s> See oleks 1990. aastate alguses käivitatud kohaliku haldusreformi loogiline jätkamine . </s> <s> Siis pandi alus iseseisvatele kohalikele kogukondlikele omavalitsusüksustele ja nüüd , läbi ühise tegevuse ja koostöö arendamise , suurendatakse tänaseks kujunenud valdade ja väikelinnade haldusmajanduslikku suutlikkust . </s> </p>
<p> <s> Sõmeru valla arendusnõunik <hi rend="rasvane"> Peeter Albi </hi> usub , et ka maakonna väikelinnad Tapa , Kunda ja Tamsalu võivad oma linnastaatuse säilitada just ühisvalla või maakondliku liitvalla kaudu . </s> <s> Liitumise või liitmise korral võivad nad jääda vaid uue moodustatava valla osaks . </s> </p>
<p> <s> Albi ja Lõõnik ütlevad , et ühistegelik variant ei pea vabatahtlikku liitumist tingimata asendama ega tohiks seda ka kuidagi takistada , kui selleks valmis ollakse ja liitumist paikkonna arengule sobivaimaks variandiks peetaksegi . </s> </p>
<p> <s> <hi rend="rasvane"> Liitvalla mudel oleks parem </hi> </s> </p>
<p> <s> “ Ideaalset haldusüksuse suurust ei ole olemas , ” ütleb Lõõnik . </s> </p>
<p> <s> Maavanem Pomerantsi moodustatud ja tema juhtimisel 2000. aasta teisel poolel tegutsenud haldusreformikomisjon leidis , et kõige radikaalsema haldusterritoriaalse reformi tulemusel jääks praegusele Lääne-Viru maakonna maa-alale viis maaomavalitsust ( valda ) ja Rakvere linn . </s> </p>
<p> <s> Omavalitsuste esindajad leidsid ka , et nii suure territooriumiga omavalitsusi ei saa juhtida praeguse omavalitsussüsteemi järgi . </s> </p>
<p> <s> Maavanema komisjon nõustus lisama kuue omavalitsuse skeemi juurde liitvalla kui tulevase omavalitsuskorralduse võimaliku mudeli . </s> <s> Kirde liitvald : Kunda linn , Sõmeru vald , Viru-Nigula vald , Rägavere vald . </s> <s> Kagu liitvald : Vinni vald , Laekvere vald . </s> <s> Lõuna liitvald : Avanduse vald , Rakke vald , Väike-Maarja vald . </s> <s> Lääne liitvald : Tapa linn , Saksi vald , Tamsalu vald , Tamsalu linn . </s> <s> Loode liitvald : Kadrina vald , Haljala vald , Vihula vald , Rakvere vald , Rakvere linn . </s> </p>
<p> <s> Seda jaotust tuleks Lõõniku sõnul võtta kui väga head alust liitvalla mudelile . </s> </p>
<p> <s> Haldusreformi puhul on korduvalt juhitud tähelepanu ohtudele , mis tekivad väikese ja suure kogukonna liitmisel . </s> <s> Lääne-Virumaal on võimalik näiteks Saksi valla ( 1200 elanikku ) ja Tapa linna ( 7100 elanikku ) liitumine . </s> </p>
<p> <s> Hetkel kehtiva kohaliku omavalitsuse volikogu valimise seaduse kohaselt ei pruugi liitumise teel tekkinud suurvald moodustada oma territooriumile mitut valimisringkonda . </s> <s> Ühe ringkonna korral jäävad volikogus igal juhul domineerima Tapa linna huvid . </s> <s> Saksilased jääksid vaid statisti rolli . </s> </p>
<p> <s> Liitvalla mudel ei võtaks üheltki praeguselt kogukonnalt omavalitsuse õigust . </s> <s> Nii jääb elanikele endiselt võimalus valida oma valla või linna volikogu . </s> <s> Et tagada ka väiksematele kogukondadele piisav esindatus , moodustataks pool liitvalla volikogust territoriaalsel printsiibil , kus iga vald või linn moodustab ühe võrdse esindatusega valimisringkonna . </s> </p>
<p> <s> Teine pool luuakse mandaatide alusel , kusjuures suuremates ringkondades on rohkem mandaate . </s> <s> Seega toimub mandaatide jaotus analoogselt Tallinnas kehtiva valimissüsteemiga . </s> <s> Vahe on vaid selles , et erinevalt Tallinna linnaosadest oleksid liitvalda moodustavad linnad ja vallad teatud küsimustes autonoomsed . </s> </p>
<p> <s> <hi rend="rasvane"> Vallakeskusele peab ligi pääsema </hi> </s> </p>
<p> <s> Kui liidetavas piirkonnas on mitu võrdväärset keskust , siis on uut vallakeskust väga raske määrata . </s> <s> Ajalugu on näidanud , et keskuse nime kaotamine on mitmete asulate arengule halvasti mõjunud . </s> </p>
<p> <s> Lääne-Virumaal on palju räägitud maakonna loodeossa moodustatava omavalitsusüksuse keskuse asukohast . </s> <s> Kas selleks on Kadrina või Haljala ? </s> <s> Viimaks tuldi mõttele , et selleks saab olla vaid Rakvere linn , sest Haljala rahval pole kunagi Kadrinasse asja olnud ja vastupidi . </s> </p>
<p> <s> Naaberomavalitsuse keskus ei pruugi ühendatava valla elanike jaoks märkimisväärseks keskuseks kujuneda . </s> <s> Üldjuhul on elanikel praegu lihtsam pääseda maakonna- kui naabervalla keskusesse . </s> <s> Uute liikumissuundade tekitamine eeldab ka uue infrastruktuuri loomist . </s> </p>
<p> <s> Liitvalla mudeli toimides säilitaksid kõik senised keskasulad oma keskuse staatuse . </s> <s> Seal oleks endiselt valla- või linnavolikogu ja administratsioon . </s> </p>
<p> <s> Siseministeeriumis valminud haldusterritoriaalse reformi kontseptsioon näeb praegu ette vaid omavalitsusüksuste täielikku liitmist . </s> <s> Lääne-Virumaal tähendaks see mitme senise vallakeskuse kadumist . </s> <s> Inimesed on ärevil , sest kaugus elukoha ja vallakeskuse vahel suureneb . </s> <s> Ühelt poolt kaugenevad teenused ( eelkõige nõustamine ) , teisalt kaugeneb ka otsustamisõigus . </s> </p>
<p> <s> <hi rend="rasvane"> Vihula vallavolikogu esimees Enno Armipaik : </hi> </s> </p>
<p> <s> Liiga palju on korralduslikke probleeme , erimeelsusi ja kohalikku vastuseisu . </s> <s> Pole suudetud näidata , mis kasu inimesed liitumisest saavad ega selgitada põhimõtteid , mille alusel üks või teine liitmiseelistus tehtud . </s> <s> Tülika asja puhul peavad aga kasu ja põhimõte olema asjast puudutatutele selge . </s> </p>
<p> <s> Reform 2002. aastal oleks hea küll . </s> <s> Aga mõni asi nõuab lihtsalt rohkem aega ja pikemat laagerdamist , et tulemus oleks võimalikest parim . </s> </p>
<p> <s> Vihula on kord juba Võsuga ühinenud . </s> <s> Praeguseks oleme juba kõik jõud ühendanud , meie volikogu ei taha enam mingit uut ühinemist . </s> <s> Me tuleme toime niigi , oleme suutnud siiani valda oma jõududega majandada . </s> <s> Kui aga valitsus surub jõuga oma tahet peale , siis pole pääsu . </s> <s> Seaduse jõu vastu me minna ei saa . </s> </p>
<p> <s> <hi rend="rasvane"> Rakvere vallavanem Aivar Aruoja : </hi> </s> </p>
<p> <s> Maavanema juurest läks siseministeeriumisse hoopis teistsugune reformiplaan , kui ministeeriumist lõpuks välja tuli . </s> <s> Tundub , et reformi alustati küll suure hooga , kuid siis hoog rauges ja ministeeriumiametnikud jätkasid igaüks oma äranägemise järgi . </s> <s> Kadus reformi põhjendus ja analüüs . </s> <s> Tänu sellele võib lõpptulemus väga ebamäärane ja mannetu välja kukkuda . </s> </p>
<p> <s> Rakvere vallavalitsuse ja volikogu seisukoht on , et ei pea üht territooriumi põhjendamatult neljaks tükeldama . </s> <s> Tahtsime ühineda Kadrinaga . </s> <s> See oli mõlema valla soov . </s> </p>
<p> <hi rend="kaldkiri"> <s> <hi rend="rasvane"> Eelmised : </hi> 17. mail Raplamaa 24. mail Võrumaa 31. mail Jõgevamaa 7. juunil Saaremaa 14. juunil Hiiumaa 21. juunil Põlvamaa 28. juunil Läänemaa 5. juulil Harjumaa 12. juulil Valgamaa 19. juulil Pärnumaa 26. juulil Ida-Virumaa 2. augustil Järvamaa 9. augustil Tartumaa 16. augustil Viljandimaa </s> </hi> </p></div3>
        </div2>
        <div2 type="rubriik">
          <head> Sport </head>
          <div3 type="artikkel"><head> Ajakirjanike spordirekordid Viljandis </head>
<p> <s> <hi rend="kaldkiri"> 22.08.2001 <bibl> <author> Heino Laiapea </author> </bibl> </hi> </s> </p>
<p> <s> <hi rend="rasvane"> Maalehe peatoimetaja Sulev Valner on parim kümnevõistleja </hi> </s> </p>
<p> <s> Viljandis peetud ajakirjanike kümnevõistluse võitis pärast aastast vaheaega taas Maalehe peatoimetaja <hi rend="rasvane"> Sulev Valner </hi> . </s> </p>
<p> <s> Rohkem kui kakskümmend võistlejat tegi isikliku rekordi - neile oli see lihtsalt esimene kümnevõistlus . </s> </p>
<p> <s> <hi rend="rasvane"> Vana rasv </hi> </s> </p>
<p> <s> Postimehe <hi rend="rasvane"> Kalle Muuli </hi> tahab enne 1500 meetri jooksu teada , kui kiiresti peab jooksma , et kolme tuhande piirist puudujäävad punktid täis saada . </s> <s> Viimati jooksis Muuli stopperiga võidu mitukümmend aastat tagasi . </s> </p>
<p> <s> Enne viimast ala uuritakse erilise hoolega punktitabelit , kuid oma jooksu tulemust oskavad vähesed ette arvata . </s> </p>
<p> <s> Kui palju keegi enne võistlust harjutada on saanud , sellest rääkima ei kiputa . </s> <s> Suurem osa laseb vana rasva peal . </s> <s> Mõni kisub vahepeal suitsugi . </s> </p>
<p> <s> Maakonnalehtedest on ainukesena väljas Sakala ja kogunisti viie mehega . </s> </p>
<p> <s> “ Eesmärk on pundi peale vähemalt 9000 punkti koguda , ” kinnitab Sakala tegevtoimetaja <hi rend="rasvane"> Peep Talimaa </hi> . </s> </p>
<p> <s> Paar päeva varem on Sakala viisik kohalike treenerite käest teivashüppeõpetust saanud ja tõkkejooksu proovinud . </s> <s> Just need on kõige ohtlikumad alad n-ö tänavalt tulnutele . </s> </p>
<p> <s> <hi rend="rasvane"> Sport või nali </hi> </s> </p>
<p> <s> Kuigi kõvemad treenerid on ajakirjanike võistlust pidanud pigem naljategemiseks ja hoiatanud vigastuste eest , on täna kohal tervelt 31 meest , kes aga juba pärast saja meetri jooksu jaotatakse kahte gruppi . </s> <s> Nendele , kes vähem hüppavad , on lühem kast , teistele pikem . </s> </p>
<p> <s> Kõige kaugemale ( 6.02 ) hüppab <hi rend="rasvane"> Urmas Seaver </hi> Postimehest , <hi rend="rasvane"> Peep Pahv </hi> SL Õhtulehest on võidumees kuulitõukes ( 10.99 ) , <hi rend="rasvane"> Raimo Oinus </hi> Mega Interneti-portaalist 400 meetri jooksus ( 56,63 ) . </s> </p>
<p> <s> Sulev Valner saab arstilt enne kõrgushüpet valuvaigistava süsti ja teibitud jala . </s> <s> Neljast 1.69 ületanust alistab järgmise kõrguse 1.72 ja seejärel ka 1.75 ainukesena Valner . </s> </p>
<p> <s> Samal ajal vaatab linnarahvas teisel pool staadioniplanku , kuidas Viljandi järvel teeb esimese lõbusõidu seni veel nimetu laev . </s> </p>
<p> <s> Laevasõidule lähevad Viljandi tähtsad tegelased , ajakirjanikud aga siirduvad Tegelaste Tuppa . </s> <s> Tegelaste Tuba on toitlustuskoht Viljandi lossimägede kõrval , kus ajakirjanike mitmevõistluse korraldamise kandvaim kuju Postimehe sporditoimetaja <hi rend="rasvane"> Andrus Nilk </hi> satub rinnutsi “ Pealtnägijaga ” . </s> </p>
<p> <s> “ Kuulen - tuttav hääl . </s> <s> Vaatan - ongi “ Pealtnägija ” V. K. , ” räägib Nilk . </s> </p>
<p> <s> <hi rend="rasvane"> Kersnale erikutse ja tõld </hi> </s> </p>
<p> <s> Esimestel võistlustel 1987. aastal 4996 punktiga ajakirjanike kümnevõistluse rekordi püstitanud <hi rend="rasvane"> Vahur Kersna </hi> uurinud , millise tulemusega tänavune jõuproov võidetakse . </s> </p>
<p> <s> “ Lõi rinna ette ja lubas ise teinekord 5000 punkti teha , ” vahendab Nilk . </s> </p>
<p> <s> Varem on Kersna lubanud osaleda , kui tema rekord ületatakse . </s> <s> Kuigi Sulev Valner sai rekordist jagu juba ülemöödunud aastal , ei ole Kersna uuesti võistlustele jõudnud . </s> </p>
<p> <s> “ Ütles , et pole kutset saanud , ” räägib Nilk . </s> </p>
<p> <s> “ Järgmisel aastal toome Kersna tõllaga kohale ja saadame personaalse kutse , ” on võistluste veteranid Nilgi ettepanekuga päri . </s> </p>
<p> <s> Kersna rekordi fenomen selles seisnebki , et ta pärast võitu pole enam välja tulnud . </s> </p>
<p> <s> Hommikul esimeseks alaks olnud 110 meetri tõkkejooksus teab suurem osa mehi täpselt , milline jooksutaktika valida . </s> <s> Väike päkalöök tõkkele ja see langeb , ilma et jooksja peakski kõrgele hüppama . </s> <s> Teadjad ütlevad , et ajakirjanike rekord sellise stiiliga on 19 sekundit . </s> </p>
<p> <s> Tuleb ette starte , mille järel jääb vaid mõni üksik tõke püsti , sest pea kõik jooksjad on valinud just sellise tehnika . </s> </p>
<p> <s> Teisel päeval on kõige häälekam iseenda ergutaja <hi rend="rasvane"> Tarmo Paju </hi> SL Õhtulehest . </s> <s> Tänu tugevale võistlusvaimule tuleb kettaheites alavõit ja odaviskes teine koht . </s> <s> Kokkuvõttes on mullune teise koha omanik Paju kuues . </s> </p>
<p> <s> Sakala parim <hi rend="rasvane"> Marko Suurmägi </hi> püstitab üheksal alal kümnest isikliku rekordi ja on kokkuvõttes 3115 punktiga kuueteistkümnes . </s> <s> Tal on viis punkti rohkem kui Muulil . </s> </p>
<p> <s> Sakala sporditoimetajal <hi rend="rasvane"> Madis Luigel </hi> jääb kriipsu võrra puudu 3000 piirist . </s> <s> Viie peale tuleb Sakalal 12 087 punkti . </s> <s> Nende noorim osaleja <hi rend="rasvane"> Hans Väre </hi> kinnitab , et koolis polnud järjekord kunagi temani jõudnud , kui ketast või oda tuli heita-visata . </s> <s> “ Minu nimi oli nimekirja lõpus ja enne sai tund läbi , kui kord kätte jõudis , ” ütleb ta . </s> <s> Väre ei julge kinnitada , kas ta järgmisel korral osaleb . </s> <s> “ Nüüd tuli võistlus koju kätte . ” </s> </p>
<p> <s> <hi rend="rasvane"> Teibad ja mehed jäid terveks </hi> </s> </p>
<p> <s> Postimehe fotograaf <hi rend="rasvane"> Toomas Huik </hi> püüab teivashüppeplatsil mitmesuguseid stiilinäiteid filmilindile saada ja jääb rahule . </s> <s> Lubab pildid pärast vaatamiseks välja panna . </s> <s> Vähemalt kümmekond võistlejat saab esimest korda teiba kätte . </s> <s> Terveks jäävad nii teibad kui mehed . </s> </p>
<p> <s> Kolm tippu jõuavad kolme meetri kõrgusele ja seda on varasemate aastatega võrreldes päris palju . </s> </p>
<p> <s> “ Viljandis on sõbralatt , ei tule alla ka siis , kui pihta lähed , ” kommenteerib Nilk . </s> <s> Temale ei ole vastast 1500 meetri jooksus , kus aeg 4.43 annab päeva kõrgeima punktisumma 660. </s> <s> Selgub , et 3155 punktiga Nilk on kõige aegade stabiilseim võistleja . </s> <s> “ Alates 1996. aastast on mu tulemused olnud 3150 kuni 3250 punktini , ” teab Nilk . </s> </p>
<p> <s> Kuigi <hi rend="rasvane"> Remy Tiitre </hi> ja <hi rend="rasvane"> Jaanus Piirsalu </hi> on 1500 meetri jooksus nii Valnerist kui mullusest võitjast <hi rend="rasvane"> Tõnu Ojalast </hi> üle poole minuti väledamad , jääb Maalehe peatoimetaja alistamiseks viis sekundit vajaka . </s> </p>
<p> <s> Eesti ajakirjanike kümnevõistluses on tänavu kaheksa 4000 punkti ületajat . </s> <s> “ Samapalju kui Atlanta olümpiamängudel 8000 punkti mehi , ” teavad spordiajakirjanikud . </s> <s> Ega ajakirjanikel neid võistlusi rohkem olegi kui kord suvel kümnevõistlus ja kord talvel seitsmevõistlus . </s> </p>
<p> <s> <hi rend="rasvane"> Poisid astuvad isade jälgedes </hi> </s> </p>
<p> <s> Poiste kümnevõistluses saab <hi rend="rasvane"> Ott Jõgi </hi> parema tulemuse kui <hi rend="rasvane"> Mart </hi> ja <hi rend="rasvane"> Uku Valner </hi> . </s> <s> Seekord viskavad poisid veel kettaheite asemel palli ja jooksevad madalamaid tõkkeid ning 1500 meetri asemel 800 meetrit , kuid mõne aasta pärast võivad nad vanadele tõsist konkurentsi pakkuda . </s> </p>
<p> <s> Üksikaladel on Ott Jõgi juba praegu oma isa Priiduga võrdne . </s> </p>
<p> <s> Järgmine kümnevõistlus on kavas korraldada Haapsalus või Rakveres . </s> </p>
<p> <s> Naisajakirjanike seitsmevõistlust on peetud vaid üks kord 1999. aastal , osavõtjate puudusel pole seda hiljem korratud . </s> </p></div3>
        </div2>
        <div2 type="rubriik">
          <head> Tuna ja täna </head>
          <div3 type="artikkel"><head> Tuna ja täna </head>
<p> <s> <hi rend="kaldkiri"> 28.08.2001 </hi> <hi rend="rasvane"> 21 . </hi> </s> <hi rend="rasvane"> <s> VIII </s> </hi> </p>
<p> <s> Vene kirjanik <hi rend="rasvane"> Leonid Andrejev </hi> *1871 ( “ Alustab geenius , aga jätkab ja lõpetab idioot ja loom . </s> <s> Puhas ja värske merelaine lööb veepiiril vastu sopast kallast ning taganeb räpasena , viies kaasa korke ja kesti . </s> <s> Armastuse algus , elu algus , Rooma riigi ja suure revolutsiooni algus - kui toredad on kõik algused ! </s> <s> Aga nende lõpp ? ” ) </s> </p>
<p> <s> 1831 läks 22aastane Ukraina mõisniku perekonnast pärit Peterburi XIV järgu kroonuametnik <hi rend="rasvane"> Nikolai Gogol </hi> trükikotta vaatama , kuidas edeneb tema ukraina rahvaluule aineline novellikogu “ Õhtud külas Dikanka lähedal ” . </s> <s> Kui Gogol nägi ladujaid istumas ja tema lugude üle naermas , <hi rend="rasvane"> veendus </hi> ta , et <hi rend="rasvane"> temast saab </hi> rahvale meeltmööda <hi rend="rasvane"> kirjanik </hi> . </s> </p>
<p> <s> <hi rend="rasvane"> 22. VIII </hi> </s> </p>
<p> <s> Prantsuse foto-kunstnik <hi rend="rasvane"> Henri Cartier-Bresson </hi> *1908 ( “ Me oleme passiivsed pealtvaatajad maailmas , mis igavesti liigub . </s> <s> Meie ainuke loomehetk on see 1/125 sekundit , kui katiku klõpsatus annab märku ja liikumine peatub ... ” ) </s> </p>
<p> <s> 1851 kell 10.00 andis kahuripauk märku ja <hi rend="rasvane"> algas </hi> võidupurjetamine ümber Suurbritannia lõunarannikul asuva Wighti saare . </s> <s> Inglise kuningliku jahieskaadri purjekate ees võitis Ameerika kuunar America . </s> <s> Sellest võidusõidust välja kasvanud <hi rend="rasvane"> avamerepurjetamine America karikale </hi> on maailma vanim , mainekaim ja kalleim purjespordivõistlus . </s> </p>
<p> <s> <hi rend="rasvane"> 23. VIII </hi> </s> </p>
<p> <s> 1966 <hi rend="rasvane"> tegi </hi> USA automaatjaam <hi rend="rasvane"> Lunar Orbiter 1 </hi> Kuu juurest <hi rend="rasvane"> esimese foto Maast </hi> . </s> </p>
<p> <s> <hi rend="rasvane"> 24. VIII </hi> </s> </p>
<p> <s> 1888 <hi rend="rasvane"> hakkas Tallinnas tööle </hi> trammi eelkäija hoburaudtee ehk <hi rend="rasvane"> konka </hi> . </s> <s> Sõita sai Vene turult ( Viru väljakult ) Kadriorgu . </s> <s> 113-aastase ajaloo jooksul on praeguse Tallinna Trammi- ja Trollibussikoondise nime muudetud 15 korda . </s> <s> Samaks on jäänud rööbaste vahekaugus pool sülda ehk 1067 mm . </s> <s> Juubeliaastal 1988 sõitis Tallinnas trammiga 109 miljonit inimest , 2000. aastal 34 888 000. </s> </p>
<p> <s> <hi rend="rasvane"> 25. VIII </hi> </s> </p>
<p> <s> Saksa mannekeen <hi rend="rasvane"> Claudia Schiffer </hi> *1970 ( 180 cm , 95-62-92 cm , 58 kg . </s> <s> 2000. aasta esimene Vogue kuulutas ta XX sajandi 90. aastate naisideaaliks number üks . ) </s> </p>
<p> <s> 1944 <hi rend="rasvane"> vabastasid liitlaste väed Pariisi </hi> . </s> <s> Saksa väejuhataja kindralmajor Dietrich von Choltitz , kes andis alla Prantsuse brigaadikindralile Jacques Philippe Leclercile , jättis täitmata Adolf Hitleri käsu teha Pariis maatasa . </s> </p>
<p> <s> <hi rend="rasvane"> 26. VIII </hi> </s> </p>
<p> <s> Ameerika raadioinsener <hi rend="rasvane"> Lee De Forest </hi> *1873 ( Leiutas 1906 trioodi - kolme elektroodiga raadiolambi ehk elektronlambi ning selle alusel lampdetektori ja -võimendi . </s> <s> Raadiolamp oli elektroonikaseadmete põhielement kuni transistori leiutamiseni . ) </s> </p>
<p> <s> 1346 <hi rend="rasvane"> kasutasid inglased esimest korda </hi> ajaloos <hi rend="rasvane"> suurtükke </hi> ja võitsid kuningas Edward III juhtimisel Saja-aastase sõja Crécy lahingus prantslasi , keda juhtis kuningas Philippe VI . </s> </p></div3>
        </div2>
        <div2 type="rubriik">
          <head> SAPARD </head>
          <div3 type="artikkel"><head> Esimene SAPARDi masin läks põllule </head>
<p> <s> <hi rend="kaldkiri"> 28.08.2001 </hi> </s> </p>
<p> <s> Teisipäeval ( 14.08. ) sõitis Põlvamaa seemnekasvataja Erki Oidermaa põllule uue New Holland TX 63 kombainiga , mille ostuks taotles toetust SAPARDi kaudu . </s> </p>
<p> <s> PRIA oli esimesele toetusesaajale kinnituskirja teele saatnud eelmisel reedel . </s> </p>
<p> <s> “ Esmaspäeval viisin kinnituskirja Tartusse tagasi ja samal päeval toodi mulle kombain kohale , ” rääkis Oidermaa . </s> <s> “ Kuigi PRIA ametnikud pole kombaini veel üle vaatama tulnud , teeb see juba tööd . ” </s> </p>
<p> <s> PRIA kinnitas eelmisel nädalal kolm esimest otsust investeeringutoetuste kohta . </s> <s> Esmapäevaks oli laekunud 58 SAPARDi taotlust . </s> </p>
<p> <s> Põllumajandustootmise investeeringutoetuse saamiseks on esitatud 35 taotlust . </s> <s> Peamiselt taotletakse toetust piimatootmise ja taimekasvatusega seonduvale ning rohusööda tootmise seadmetele . </s> </p></div3>
        </div2>
        <div2 type="rubriik">
          <head> Haldusreform </head>
          <div3 type="artikkel"><head> Haldusreformist </head>
<p> <s> <hi rend="kaldkiri"> 24.07.2001 </hi> </s> </p>
<p> <s> <hi rend="rasvane"> Maalehes ilmunud haldusreformi teemaliste artiklite kogumik </hi> </s> </p>
<p> <s> 23. august <gap rend="viited"/> 16. august <gap rend="viited"/> 09. august <gap rend="viited"/> 02. august <gap rend="viited"/> 26. juuli <gap rend="viited"/> 19. juuli <gap rend="viited"/> 12. juuli <gap rend="viited"/> 05. juuli <gap rend="viited"/> 28. juuni <gap rend="viited"/> 21. juuni <gap rend="viited"/> 14. juuni <gap rend="viited"/> 07. juuni <gap rend="viited"/> 31. mai <gap rend="viited"/> 24. mai <gap rend="viited"/> 17. mai <gap rend="viited"/> </s> </p>
<p> <s> <hi rend="rasvane"> 2001 </hi> </s> </p>
<p> <s> <hi rend="rasvane"> Mai </hi> 24.05. <gap rend="viited"/> <gap rend="viited"/> 10.05. <gap rend="viited"/> <gap rend="viited"/> <gap rend="viited"/> <hi rend="rasvane"> Aprill </hi> 19.04. <gap rend="viited"/> 12.04. <gap rend="viited"/> <hi rend="rasvane"> Märts </hi> 29.03. <gap rend="viited"/> 15.03. <gap rend="viited"/> 01.03. <gap rend="viited"/> <hi rend="rasvane"> Veebruar </hi> 22.02. <gap rend="viited"/> 01.02. <gap rend="viited"/> <hi rend="rasvane"> Jaanuar </hi> 25.01. <gap rend="viited"/> <gap rend="viited"/> 18.01. <gap rend="viited"/> <gap rend="viited"/> <gap rend="viited"/> 04.01. <gap rend="viited"/> </s> </p>
<p> <s> <hi rend="rasvane"> 2000 </hi> </s> </p>
<p> <s> <hi rend="rasvane"> Detsember </hi> 29.12. <gap rend="viited"/> 21.12. <gap rend="viited"/> 07.12. <gap rend="viited"/> <gap rend="viited"/> <hi rend="rasvane"> November </hi> 30.11. <gap rend="viited"/> <gap rend="viited"/> <hi rend="rasvane"> Oktoober </hi> 19.10. <gap rend="viited"/> <gap rend="viited"/> 12.10. <gap rend="viited"/> <gap rend="viited"/> <gap rend="viited"/> 05.10. <gap rend="viited"/> <gap rend="viited"/> <hi rend="rasvane"> September </hi> 28.09. <gap rend="viited"/> 21.09. <gap rend="viited"/> <gap rend="viited"/> 14.09. <gap rend="viited"/> <gap rend="viited"/> 07.09. <gap rend="viited"/> <hi rend="rasvane"> August </hi> 31.08. <gap rend="viited"/> <hi rend="rasvane"> Juuni </hi> 15.06. <gap rend="viited"/> 08.06. <gap rend="viited"/> 01.06.2000 <gap rend="viited"/> <hi rend="rasvane"> Mai </hi> 18.05. <gap rend="viited"/> 11.05. <gap rend="viited"/> <gap rend="viited"/> <hi rend="rasvane"> Aprill </hi> 20.04.Juhtkiri <gap rend="viited"/> <gap rend="viited"/> <gap rend="viited"/> 13.04. <gap rend="viited"/> <gap rend="viited"/> 13.04. <gap rend="viited"/> 06.04. <gap rend="viited"/> <gap rend="viited"/> <gap rend="viited"/> <gap rend="viited"/> <hi rend="rasvane"> Märts </hi> 23.03. <gap rend="viited"/> 09.03. <gap rend="viited"/> <hi rend="rasvane"> Veebruar </hi> 23.02. <gap rend="viited"/> 17.02. <gap rend="viited"/> <gap rend="viited"/> 10.02. <gap rend="viited"/> <hi rend="rasvane"> Jaanuar </hi> 27.01. <gap rend="viited"/> </s> </p>
<p> <s> <hi rend="rasvane"> 1999 </hi> </s> </p>
<p> <s> <hi rend="rasvane"> Detsember </hi> 09.12. <gap rend="viited"/> <gap rend="viited"/> <hi rend="rasvane"> November </hi> 25.11 <gap rend="viited"/> <hi rend="rasvane"> Oktoober </hi> 28.10. <gap rend="viited"/> 07.10. <gap rend="viited"/> <gap rend="viited"/> <hi rend="rasvane"> September </hi> 09.09. <gap rend="viited"/> </s> </p></div3>
        </div2>
        <div2 type="rubriik">
          <head> Loodus </head>
          <div3 type="artikkel"><head> Jõgede vähirikkust tuleb hoida </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Vähki tohib püüda ainult keskkonnateenistuse püügiloaga </hi> </s> </p>
<p> <s> Vastavalt kalapüügieeskirjadele on jõevähipüük keelatud 25. septembrist 25. juulini . </s> <s> Vähipüügivahendid võis vette kasta 26. juulil kell 00.00 ja viimase vähi võib välja tõmmata 24. septembril kell 24.00. </s> </p>
<p> <s> <hi rend="rasvane"> Kuidas võib vähki püüda </hi> </s> </p>
<p> <s> Vähki võib püüda püügiasukoha keskkonnateenistusest väljastatud püügiloaga , mis peab püügil alati kaasas olema . </s> <s> Loal on kirjas püüda lubatavate mõõduliste vähkide hulk , püügikoht ja -aeg . </s> <s> Püüda võib vaid vähinata ja/või -mõrraga . </s> </p>
<p> <s> Pärast püüki tuleb püügiandmed esitada loa väljaandjale . </s> <s> Andmed tuleb loale kirjutada veekogu äärest lahkumata . </s> </p>
<p> <s> Vähipüügiloa saamiseks tuleb esitada kirjalik taotlus püügiasukoha keskkonnateenistusele . </s> <s> Taotluse vormid peaksid teenistustes olemas olema . </s> <s> Taotlus võib olla ka vabas vormis , sisaldades taotleja ees- ja perekonnanime ning isikukoodi ; aadressi , telefoni , muid kontaktandmeid . </s> <s> Kui taotletakse loa andmist kolmandale isikule , peavad märgitud olema tema andmed . </s> </p>
<p> <s> Kirjas peavad olema taotletavate püügivahendite liik ja arv , planeeritav püügivahendite kasutamise aeg ( aasta , kuu , päev , vajadusel kellaaeg ) , taotletav püügikoht , taotluse esitamise kuupäev , taotleja kinnitus , et ta ei ole esitanud valeandmeid , ning ta allkiri . </s> </p>
<p> <s> Nõuetekohase taotluse puhul võib teenistuses aega minna kuni kaks tööpäeva . </s> <s> Kalapüügieeskirju rikkunu karistuse kehtivuse ajal vähipüügiluba ei saa . </s> <s> Luba ei saa kätte enne selle eest tasumist . </s> <s> Tasumiseks on aega kümme päeva . </s> </p>
<p> <s> Vähiluba on võimalik kätte saada ka mõne minuti jooksul , kui kogu vajalik teave teenistuses olemas . </s> <s> Luba on seega võimalik saada ka kirja teel . </s> <s> See teeb loa saamise võimalikuks ka viletsates transpordioludes või teises maakonnas viibijatele . </s> </p>
<p> <s> Loomulikult peab soovitavas püügiveekogus ja püügikohas olema püügilimiiti . </s> <s> Limiidi olemasolu tasub küsida telefoni teel juba enne taotluse esitamist . </s> </p>
<p> <s> Teenistus ei pea andma luba nii paljude püügivahenditega püügiks , kui seda on taotletud . </s> <s> Loa alusel püüda lubatavate vähkide arvu määrab keskkonnateenistus lähtuvalt taotlejale eraldatud vähipüügivahendite arvust , kasutamisajast ja vähivaru seisundist soovitud veekogus . </s> </p>
<p> <s> Vähipüügilimiidid veekogudes on määranud eriteadlased koostöös maakondade keskkonnateenistustega . </s> <s> Tänavu ei ole püügilimiite eraldatud Hiiu- , Lääne- ja Raplamaale , kus vähivarude olukord püüki ei võimalda . </s> </p>
<p> <s> <hi rend="rasvane"> Eraveekogu omanik püüab palju tahab </hi> </s> </p>
<p> <s> Vähipüük eraveekogudes , mis on täielikult ühe kinnisasja piires , ei sõltu maakonnale eraldatud püügilimiidist ja on tasuta . </s> <s> Kõigis avalikus kasutuses olevates veekogudes peab arvestama piirangutega . </s> </p>
<p> <s> Püügiõiguse tasud on maakonniti erinevad sõltuvalt vähivarude suurusest . </s> <s> Ühe püügivahendiga võib ööpäeva jooksul püüda kuni 25 vähki . </s> </p>
<p> <s> Ööpäeva püügiloa hind ühe nataga algab 15 kroonist Harju- , Jõgeva- , Põlva- , Viru- ja Võrumaal ning tõuseb 100 kroonini Pärnumaal . </s> <s> Saaremaal on see 40 krooni . </s> <s> Vähimõrraga püügi luba on tunduvalt kallim . </s> </p>
<p> <s> <hi rend="rasvane"> Muud püügipiirangud </hi> </s> </p>
<p> <s> Tänavu on taas avastatud vähkide suremist katkulaadsesse tõppe Harjumaa veekogudes : Vääna ja Soodla jões ning nendega seotud veekogudes Paukjärves ja Jussi järvedes . </s> </p>
<p> <s> Asjaolude selgitamiseni ning vähihaiguse võimaliku leviku ärahoidmiseks on vähipüük neis veekogudes keelatud . </s> <s> Samal põhjusel on vaja püügivahendid pärast püüki desinfitseerida . </s> </p>
<p> <s> Vähipüük on keelatud ka neis veekogudes , kus kogu muu kalapüük on keelatud ( lõhe- ja forellijõgedes jm ) . </s> <s> Ja muidugi on jõevähil nõutav alammõõt - 10 cm mõõdetuna otsaorgist laka lõpuni , lakakarvakesi arvestamata . </s> <s> Väiksemad jõevähid tuleb püügikohas vabastada . </s> </p>
<p> <s> Eesti ja Norra on maailmas ainsad riigid , kus ei ole muid vähiliike peale hariliku jõevähi ( <hi rend="kaldkiri"> Astacus astacus </hi> ) . </s> </p>
<p> <s> Mõnesse meie naaberriiki on heas usus sisse toodud Ameerika vähiliike , nagu ogapõskne vähk ja signaalvähk . </s> <s> Hiljem on aga selgunud , et need liigid on loodusesse pääsenult tõrjunud välja kohaliku vähiliigi , sest nad levitavad vee kaudu vähihaigusi , mille suhtes ise on suhteliselt vastupidavad . </s> </p>
<p> <s> Samuti söövad nad sama toitu kui jõevähk . </s> <s> Samas ei kasva nad nii suureks kui meie jõevähk ning ka nende maitseomadused on halvemad . </s> <s> Seega on madalam ka nende hind ning nende esialgne kasvukiirus nooremas eas ei ole lõpuks tõhus . </s> </p>
<p> <s> Sama lugu on Venemaa ja Soome kitsasõralise vähiga ning Ameerika soovähiga . </s> <s> Praegu on meie oma vähiliigi hoidmise huvides elusate võõrvähkide Eestisse toomine keelatud . </s> </p>
<p> <s> Palun kõigi inimeste abi meie oma vähivarude kaitsel ja võõraste vähkide tõrjumisel , et keegi teadmatusest meie loodusele kahju ei teeks . </s> </p>
<p> <s> Signaalvähki on võimalik ära tunda sõra kahe haru hargnemiskohal liigese ümber olevast kitsast helesinakast või valgest piirkonnast . </s> <s> Sõrad on neil ka suhteliselt lühemad ja laiemad ning siledamad . </s> </p>
<p> <s> Kitsasõralise vähi sõrad on kääride moodi pikad ( kehast pikemad ) ja kitsad ning vähi seljakilp on kare . </s> <s> Kõik , kes kusagilt selliseid vähke leiavad , peaksid sellest võimalikult kiiresti teavitama keskkonnateenistust , -inspektsiooni või ministeeriumi kalavarude osakonda . </s> </p>
<p> <s> Peeter Prass , keskkonnaministeeriumi kalavarude osakonna spetsialist </s> </p></div3>
          <div3 type="artikkel"><head> Kliimakonverents märkas noori </head>
<p> <s> <hi rend="kaldkiri"> 22.08.2001 </hi> </s> </p>
<p> <s> <hi rend="rasvane"> Noored tahavad maailma tuleviku asjus kaasa rääkida </hi> </s> </p>
<p> <s> Korraldajad palusid 16.-27. juulini Bonni kliimakonverentsil osalevate riikide ametlikesse delegatsioonidesse kaasata 12-18aastasi noori , soovitatavalt igast riigist üks Haagi kliimakonverentsil osalenu . </s> </p>
<p> <s> Noorte töö toimus märksa kitsamas ringis kui mullu Haagis . </s> <s> Tookordse konverentsi aegsel esimesel rahvusvahelisel noorte kohtumisel oli 118 õppurit 61 riigist , seekord oli koos vaid 31 noort . </s> </p>
<p> <s> <hi rend="rasvane"> Noorte kliimaliikumine laieneb </hi> </s> </p>
<p> <s> Maailma keskkonnaeksperdid püüdsid Bonnis kokku leppida Kyoto protokolli täitmise tingimusi . </s> </p>
<p> <s> Tööstusriigid lubasid Kyotos vähendada kasvuhoonegaaside õhkupaiskamist 1990-2010 keskmiselt 5,2% . </s> <s> Lepinguga lubas Euroopa Liit vähendada oma osa 8% . </s> </p>
<p> <s> Noored arutasid samal ajal , miks ei suutnud täiskasvanud eelmise aasta novembris Haagis kokkuleppele jõuda . </s> <s> Eesmärk oli välja pakkuda ka oma lahendusi ja mõtteid . </s> </p>
<p> <s> Muu hulgas arutasime Haagis loodud noorteühenduse WYOCC ( <hi rend="kaldkiri"> World Youth Organisation on Climate Change </hi> - Maailma Noorte Kliimamuutustevastane Organisatsioon ) edasist tegevuskava ja vahetasime kogemusi . </s> <s> WYOCC kasvab iga päevaga . </s> </p>
<p> <s> Noorte esindaja <hi rend="rasvane"> Shaun Nixon </hi> Suurbritanniast sõnas kliimakonverentsi ametlikul avamisel : “ Siiani oleme meie , noored , äärmiselt pettunud teie lahkarvamuste pärast . </s> <s> See on ikkagi meie tulevik ! </s> <s> Ärge vedage meid alt , ajalugu ei pruugi teile hiljem enam kunagi andestada . </s> <s> Praeguse põlvkonna isekus võib maksta meile meie maailma . ” </s> </p>
<p> <s> Seekord oli huvi noorte osavõtu vastu märksa suurem kui mullu . </s> <s> Konverentsi avamisel võeti õppurite pöördumine väga soojalt vastu . </s> <s> Nii kohalik kui ka maailma press kirjutas meist ja WYOCCst suhteliselt palju . </s> </p>
<p> <s> <hi rend="rasvane"> Tegusid on tarvis </hi> </s> </p>
<p> <s> Meie 21. juulini kestnud kohtumise programm hõlmas loenguid sellistest probleemidest nagu Kyoto leppe mehhanismid , karistussüsteemid , süsiniku neelamiseks kasutatavad looduslikud kooslused ( näiteks kõik metsad ja pea kõik põllumajanduslikud alad ) ja arengumaade mured . </s> </p>
<p> <s> Üldisema ülevaate kliimamuutuste probleemist andis maailma esiteadlane sellel alal <hi rend="rasvane"> Robert Watson </hi> Ameerika Ühendriikidest . </s> <s> Osavõtjate diskussioonide alusel pandi kokku artiklid , mida esitleti täiskasvanutele . </s> </p>
<p> <s> Me ei soovi Kyoto leppes näha süsinikku neelavaid kooslusi . </s> <s> Ehkki nendeta poleks leppega liitunud mitmed tööstusriigid , näiteks Jaapan , esitasime siiski tugeva palve , et oma lubaduse täitmiseks ei kasutataks üksnes looduslikke kooslusi . </s> </p>
<p> <s> Süsinikku neelavad kooslused suudavad lahendada vaid ühe probleemi - süsinikdioksiidi kontsentratsiooni vähendamise õhus . </s> <s> Aga iga päev paisatakse atmosfääri ka kõiki teisi kasvuhoonegaase ja kahjulikke ühendeid . </s> <s> Seega tuleb rohkem üle minna säästlikumatele tehnoloogiatele ja alternatiivsetele energiaallikatele , v.a tuumaenergia ja suured hüdroelektrijaamad . </s> </p>
<p> <s> “ Tuleb märgatavalt vähendada saaste õhkupaiskamist , mitte ainult suurendada olemasoleva CO2 neelamist , ” leidsid noored . </s> </p>
<p> <s> Samas soovisime , et tööstusriigid vähendaksid emissiooni omas riigis , ei kasutaks selleks arengumaade loodusressursse ega õhumüügi võimalusi . </s> </p>
<p> <s> Kolm astet </s> </p>
<p> <s> Arutasime ka , mis juhtub siis , kui riik ei suuda oma CO2 õhkupaiskamist vähendada . </s> <s> Meie ettepanek oli viia sisse kolmeastmeline süsteem . </s> <s> Uurimine ja monitooring - miks riik ei ole suutnud oma lubadust pidada . </s> <s> Toetus - pakutakse tehnoloogiaid ja finantsressursse , kui riigil endal need puuduvad . </s> <s> Karistused , näiteks sanktsioonid ja trahvid - kui ikkagi ei suudeta oma emissioone vähendada . </s> </p>
<p> <s> Noored leidsid , et tööstusriigid peaksid aitama nõrgemaid riike , kes saavad esimesena valusalt tunda kliimamuutuste tagajärgi . </s> <s> Pidevalt tuleks neisse teha investeeringuid ja tutvustada neile uusi tehnoloogiaid . </s> <s> Samas tuleb tõsta inimeste keskkonnateadlikkust . </s> </p>
<p> <s> Noored usuvad , et nende osavõtt edaspidistel kliimakonverentsidel on hädavajalik , sest see on ju praeguste õpilaste tulevik , mida otsustatakse . </s> <s> Noori tuleks lubada täieõigusliku osalejana konverentsi diskussioonidele , sest neil on mõtteid ja ettepanekuid , mida delegatsioonid võiksid arvesse võtta . </s> </p>
<p> <s> Martin Pentson , Suure-Jaani gümnaasiumi XI klassi õpilane , Eesti noorte esindaja Bonnis <gap rend="viited"/> </s> </p></div3>
        </div2>
      </div1>
    </body>
  </text>
</TEI>
</teiCorpus>
</teiCorpus>
